# Christus patiens [Dub.] (fort. auctore Constantino Manasse)  

## Contributors  
Editor-in-Chief, Perseus Digital Library: Gregory R. Crane | Corrected and encoded the text: Digital Divide Data | Project Manager (University of Leipzig): Matt Munson | Project Assistant (University of Leipzig): Annette Geßner | Lead Developer (University of Leipzig): Thibault Clérice | Technical Advisor: Bruce Robertson | Project Manager (University of Leipzig), 2013-2014: Greta Franzini | Technical Manager (University of Leipzig), 2013-2015: Frederik Baumgardt | Project Assistant (University of Leipzig), 2013-2014: Simona Stoyanova  

## Text  
### pr.1  
Ἐπείδ’ ἀκούσας εὐσεβῶς ποιημάτων  
### pr.2  
ποιητικῶς νῦν εὐσεβῆ κλύειν θέλεις,  
### pr.3  
πρόφρων ἄκουε· νῦν τε κατ’ Εὐριπίδην  
### pr.4  
τὸ κοσμοσωτήριον ἐξερῶ πάθος,  
### pr.5  
ὅθεν μαθήσῃ πλεῖστα μυστικῶν λόγων,  
### pr.6  
ὡς ἐκ στόματος μητροπαρθένου κόρης  
### pr.7  
μύστου πεφιλμένου τε τῷ Διδασκάλῳ.  
### pr.8  
Πρώτην γὰρ αὐτὴν νῦν παραστήσει λόγος  
### pr.9  
μητροπρεπῶς θρηνοῦσαν ἐν καιρῷ πάθους  
### pr.10  
πότμου τε τὴν πρόφασιν ἀρχῆς ἀπ’ ἄκρης  
### pr.11  
στένουσαν, ὡς φανεῖσαν ὄντως αἰτίαν  
### pr.12  
τοῦ μητέρ’ αὐτὴν τοῦ Λόγου χρηματίσαι  
### pr.13  
καὶ νῦν ἰδεῖν πάσχοντα τοῦτον ἀδίκως·  
### pr.14  
εἰ μὴ γὰρ ἐσφάλημεν ἀπροσεξίᾳ,  
### pr.15  
οὐκ ἂν κατεκρίθημεν ἀρχῆθεν μόρον·  
### pr.16  
κἂν μὴ διεφθάρημεν ἑρπετοῦ δόλῳ,  
### pr.17  
μηδ’ ἡ φθορά τ’ εἰσῆλθε θηρὸς ἀπάτῃ,  
### pr.18  
καὶ πότμον ὑπέστημεν ἐνδίκῳ κρίσει,  
### pr.19  
ὡς μὴ τὸ κακὸν ἀδιάφθορον μένῃ,  
### pr.20  
οὐκ ἦν βροτωθῆναί τε καὶ τλῆσαι μόρον  
### pr.21  
τὸν ζωοποιὸν Δεσπότην, Θεὸν Λόγον,  
### pr.22  
ἀφθαρτίσοντα τὸ φθαρὲν φιλαγάθως  
### pr.23  
καὶ ζωοποιήσοντα τὸ βροτῶν γένος·  
### pr.24  
μένοντος αὐτοῦ δ’ ἀκενώτου τοῦ Λόγου  
### pr.25  
ἥδ’ οὐκ ἂν ἐκπέφηνε μήτηρ Δεσπότου  
### pr.26  
καὶ τόνδε νῦν ὁρῶσα πάσχοντ’ ἀδίκως  
### pr.27  
θρηνοῦσ’ ἀνηλάλαζε τετρυχωμένη.  
### pr.28  
Πρόσωπα γοῦν δράματός εἰσί μοι τάδε·  
### pr.29  
μήτηρ πάναγνος, παρθένος μύστης, κόραι  
### pr.30  
αἱ συμπαροῦσαι μητρὶ τῇ τοῦ Δεσπότου.  
### 1.1  
Εἴθ᾿ ὤφελ’ ἐν λειμῶνι μηδ’ ἕρπειν ὄφις,  
### 1.2  
μηδ’ ἐν νάπαισι τοῦδ’ ὑφεδρεύειν δράκων  
### 1.3  
ἀγκυλομήτης· οὐ γὰρ ἂν πλευρᾶς φῦμα,  
### 1.4  
μήτηρ γένους δύστηνος ἠπατημένη,  
### 1.5  
τόλμημα τολμᾶν παντάτολμον ἀνέτλη,  
### 1.6  
ἔρνους ἔρωτι θυμὸν ἐκπεπληγμένη,  
### 1.7  
θεώσεως πεισθεῖσα τυχεῖν αὐτόθεν,  
### 1.8  
οὐδ’ ἂν φαγεῖν πείσασα καρποῦ τὸν πόσιν  
### 1.9  
τοῦ μηδὲ συμφέροντος αὐτίκα σφίσι  
### 1.10  
λειμῶνος ἐξῴκιστο τοῦ πανολβίου,  
### 1.11  
λύμην κατακριθεῖσα καὶ λυγρὸν μόρον,  
### 1.12  
μήτηρ τέκνων τ’ ἤκουσεν ἐκ δυσκοιτίας  
### 1.13  
μογοστοκοῦσ’ ὠδῖσί τ’ ἐμπαρειμένη  
### 1.14  
ἱδρῶτ’ ἂν ᾤκει τήνδε γῆν ὀλεθρίαν  
### 1.15  
σὺν ἀνδρὶ καὶ τέκνοισιν ἀρᾶς ὑστάτης,  
### 1.16  
ἅπερ τεκεῖν ὥριστο λύπαις καὶ στόνοις,  
### 1.17  
διαδοχάς τε παραπέμπειν τῷ βίῳ  
### 1.18  
διαλλαγάς τ’ ἐντεῦθεν εὑρεῖν ἐξόχους,  
### 1.19  
οὐδ’ ἂν γένος τ’ ὄλωλεν ἀνθρώπων ἅπαν,  
### 1.20  
καὶ τὸν Δυνατὸν ἀλθανεῖν ἔπεισέ πως  
### 1.21  
ἀγαθότητι δαπέδῳ κατιέναι  
### 1.22  
καινῶς βροτωθῆναί τε καὶ τλῆσαι πάθος,  
### 1.23  
οὐδ’ ἂν ἐγὼ πέφυκα μήτηρ παρθένος  
### 1.24  
καὶ νῦν ἔκλυον Υἱὸν ἕλκεσθαι κρίσει,  
### 1.25  
οὐράνιον, γήϊνον, ἀκραιφνῆ γοναῖς,  
### 1.26  
ἰδεῖν τ’ ἔφριττον τόνδε καθυβρισμένον,  
### 1.27  
ἄτερ δαλῶν φέρουσα, φεῦ, δεινὴν φλόγα,  
### 1.28  
ἣ σφόδρα μαιμάσσει με καὶ δονεῖ κέαρ  
### 1.29  
καὶ καρδίαν δίεισιν ὡς ῥόπτρον μέγα,  
### 1.30  
ὡς νητρεκῶς ἤυσε Συμεὼν γέρων,  
### 1.31  
τηλεσκόποις ὄμμασι πάντως προβλέπων.  
### 1.32  
Ἠ που μεγέστη γίνεται σωτηρία,  
### 1.33  
ὅταν γυνὴ πρὸς ἄνδρα μὴ διχοστατῇ,  
### 1.34  
τὰ πάντα συμφέρουσα τῷδ’, ὥσπερ θέμις,  
### 1.35  
μηδὲ πρὸς ἄλλου πάρφασίν τινα κλύῃ,  
### 1.36  
ἀλλ’ ἐστι συμφρονοῦσα γνησίῳ πόσει.  
### 1.37  
Νῦν δ’ ἐχθρὰ πάντα, καὶ νοσεῖ τὰ καίρια,  
### 1.38  
αὐτῆς προδούσης ἄνδρα καὶ κράτους κλέος.  
### 1.39  
Φιλεῖ γὰρ ὕβρις ἡ πάλαι τίκτειν νέαν·  
### 1.40  
ἐκ δακρύων δάκρυα καταλείβεται,  
### 1.41  
ὧν οὔτε μέτρον οὔτ’ ἀριθμός ἐστί τις·  
### 1.42  
κακῷ κακὸν γὰρ εἰς ἅμιλλαν ἔρχεται.  
### 1.43  
Ὅθεν πότνια φύσις ἠτιμωμένη  
### 1.44  
στένει κλάουσα συμφορὰς πεφυρμένας  
### 1.45  
διαδοχάς τε τῶν ἀφερτάτων πόνων,  
### 1.46  
τὸν πάντα συντήκουσα δακρύοις χρόνον,  
### 1.47  
ἐπεὶ πρὸς ἐχθροῖς ᾔσθετ’ ἠδικημένη  
### 1.48  
καὶ μητρὸς αὐτῆς πρωτοπήμονος βλάβῃ  
### 1.49  
πατρός θ’ ὑποκλίναντος οὖας μητέρι,  
### 1.50  
ὧν πάντες ἐσμὲν οἱ κατὰ χθόν’ ἔκγονοι.  
### 1.51  
βοᾷ μὲν ὅρκους, ἀνακαλεῖ δεξιὰς,  
### 1.52  
πίστιν μεγίστην, καὶ Θεὸν μαρτύρεται·  
### 1.53  
ἔγνω γὰρ ἡ τάλαινα συμφορῶν ὕπο,  
### 1.54  
οἱον πατρῴαν μὴ λιπεῖν ἐσθλὸν χθόνα·  
### 1.55  
στυγεῖ δὲ κόσμον οὐδ’ ὁρῶσ’ εὐφραίνεται.  
### 1.56  
Εἰς τοῦτο γὰρ νῦν ἐκβέβηκ’ ἀλγηδόνος,  
### 1.57  
ὥσθ’ ἵμερός μ’ ὑπῆλθε γῇ τε καὶ πόλῳ  
### 1.58  
λέξαι μολοῦσαν δεῦρο φύσεως βλάβας.  
### 1.59  
Οὔπω γὰρ ἡ τάλαινα παύεται γόων,  
### 1.60  
τίκτουσα μὴ τίκτουσα, φεύγουσ’ αὖ τόκους.  
### 1.61  
Δύστην’· ἐμαυτὴν γὰρ λέγω, λέγουσα σὲ,  
### 1.62  
τίκτουσαν οὐ τίκτουσαν, ὡς ὑπὲρ λόγον.  
### 1.63  
τόκον γὰρ ἔγνων ἄτοκον, τί γὰρ φράσω;  
### 1.64  
πόνους φυγοῦσα καὶ φθορὰν νῦν καὶ πάλαι.  
### 1.65  
Οὐκ οἶδα τέρψιν οὐδ’ ἐπίψογον φάτιν  
### 1.66  
τινὸς πρὸς ἀνδρὸς μᾶλλον ἢ χαλκοῦ βαφάς·  
### 1.67  
οὐ γὰρ κορείης ἅμμα διέφθειρέ τις.  
### 1.68  
Καὶ παῖδα πῶς ἔτικτον; ὦ θάμβος μέγα·  
### 1.69  
ὑβρισμένον δὲ τανῦν πῶς οἴσω βλέπειν;  
### 1.70  
πόνους φυγοῦσα πῶς ὀδυνῶμαι κέαρ;  
### 1.71  
Ἀνηλάλαξα πῶς πάλαι χαρᾶς ὕπο,  
### 1.72  
ὅτ’ ἦλθεν εὐάγγελος ἀγγέλων τόκον,  
### 1.73  
φράζων ἄλυξιν δυσμενῶν βροτῶν γένει  
### 1.74  
καὶ γηθόσυνον χάρμα μοι φέρων μέγα;  
### 1.75  
λόγοις δὲ τοῦδ’ εὔπλαγκτος οὐκ ἐφαινόμην  
### 1.76  
πεισθεῖσα τῷ φέροντι θέσκελον φάτιν  
### 1.77  
οὐχὶ σφάγιον μηνύουσαν μ’ ἐκτεκεῖν,  
### 1.78  
ἀλλ’ ὡς ἄνακτα γῆς τε καὶ παντὸς πόλου.  
### 1.79  
Ὅμως δ’ ἔθυον καὶ γυναικείῳ νόμῳ  
### 1.80  
ψυχῆς ἔπεμπον ἀλαλαγμὸν ἐκ μέσης,  
### 1.81  
λάσκουσ’, ἀνευφημοῦσα τὴν ἀγγελίαν,  
### 1.82  
θυηφάγον φέρουσά τ’ εὐώδη φλόγα,  
### 1.83  
οἵαν θύειν φράζουσιν οἱ θεοπρόποι,  
### 1.84  
ζῆλον ζάπυρον, πνεῦμα συντετριμμένον,  
### 1.85  
ἔρωτά τ’ ἀκάθεκτον, ἔνθερμον λίαν,  
### 1.86  
ἃ θυσίαν οἴδαμεν εὐφημουμένην.  
### 1.87  
Καὶ πῶς στροβεῖ μου σπλάγχνα νῦν δριμὺ βέλος;  
### 1.88  
κἀγὼ μὲν ἦν πρόθυμος ἔννυχος δραμεῖν  
### 1.89  
ἰδεῖν τε Παιδὸς ἣν κακωσύνην πάθοι,  
### 1.90  
αὗται δ’ ἔπεισάν μ’ ἡμέρας μίμνειν φάος.  
### 1.91  
Δέσποινα, νῦν πύκαζε σὸν δέμας τάχει.  
### 1.92  
Ἄνδρες τρέχουσιν ἐμφανεῖς ἔξω πύλης.  
### 1.93  
Τί δ’ ἐστί; μῶν τι δυσμενῶν ἀγγέλλεται  
### 1.94  
λόχος κρυφαῖος ἑστάναι κατ’ εὐφρόνην;  
### 1.95  
Ἔννυχος ὄχλος ἐν θορύβῳ συρρέει,  
### 1.96  
στρατὸν πολύν τε πᾶσαν ἀν’ ὄρφναν βλέπω  
### 1.97  
λαμπτῆρας εἰσφέροντα καὶ πολλὰ ξίφη.  
### 1.98  
Καὶ μὴν πρὸς ἡμᾶς νῦν τις ἐν σπουδῇ ποδὸς  
### 1.99  
στείχει, νέον τι πρᾶγμ’ ἔχων ἴσως φράσαι.  
### 1.100  
Ἴδω, τί λέξει καὶ τίν’ ἀγγελεῖ λόγον. —  
### 1.101  
Πότνια, πότνα, σεμνοτάτη παρθένε·  
### 1.102  
αἰ αἰ, αἰ αἰ·  
### 1.103  
Πολλὴ μὲν ἐν βροτοῖσι κοὐκ ἀνώνυμος  
### 1.104  
ἁγνὴ κέκλησαι, τῆσδε γῆς ὅσοι πέδον  
### 1.105  
ναίουσι, λαμπρὸν φῶς ὁρῶντες ἡλίου·  
### 1.106  
τανῦν δὲ τάλαιν’ ἡ πάλαι μακαρία.  
### 1.107  
Τί δ’ ἐστίν; ἦ πω τὶς μ’ ἀποκτεῖναι θέλει;  
### 1.108  
Οὒκ, ἀλλὰ Παῖς θνήσκει σὸς ὑπ’ ἀλαστόρων.  
### 1.109  
οἴμοι, τί λέξεις; ὥς μ’ ἀπώλεσας, γύναι.  
### 1.110  
Ὡς οὐκέτ’ ὄντος Υἱέος φρόντιζε δή.  
### 1.111  
Ὠ δεινὰ λέξασ’, οὐχὶ συγκλείσεις στόμα  
### 1.112  
καὶ πᾶν μεθήσεις ἀπρεπὲς ῥῆμ’ ἐκφέρειν;  
### 1.113  
Τὸν ὄντ’ ἀεὶ γὰρ μηκέτ’ εἶναι πῶς λέγεις;  
### 1.114  
Εὔφημος ἴσθι, κἄν τί σοι χρεία λέγειν,  
### 1.115  
λέγ’, ὡς προσήκει, μηδ’ ἀτιμάσῃς Θεὸν.  
### 1.116  
Γονὰς γὰρ ἀπὸ χρυσέας ἔβλαστε μοι·  
### 1.117  
καινὸν δὲ πίτνειν αἷμ’ ὑπ’ ἀνέρων Θεοῦ·  
### 1.118  
θανεῖν τὸν ἀθάνατον οὐκ ἔχει λόγον.  
### 1.119  
Ἔτικτον αὐτὸν, οἶδα δ’, ὡς ἐγεινάμην.  
### 1.120  
Ὠ τλῆμον, οὐκ οἶσθ’, οἷ κακῶν ἐλήλυθας,  
### 1.121  
καὶ τούσδε κινεῖς κἀναμοχλεύεις λόγους.  
### 1.122  
Ἠοῦς φανείσης Υἱέος γ’ ὄψει μόρον,  
### 1.123  
ὡς πάννυχον κρίνουσιν οἱ μιαιφόνοι.  
### 1.124  
Καίτοι δέδορκ’ ἐνθάδε τῶν Παιδὸς τινὰ  
### 1.125  
στείχονθ’ ὀπαδῶν, πνεῦμά τ’ ἠρεθισμένον,  
### 1.126  
σπουδῇ πρὸς ἡμᾶς τόνδ’ ἰθύνοντα δρόμον·  
### 1.127  
δείκνυσι δ’, ὥς τι καινὸν ἀγγείλῃ παρών.  
### 1.128  
Τί δήποτ’ ἄρα σημᾶναι νέον θέλει;  
### 1.129  
Ἴδω, τί λέξαι πνευστιῶν οὗτος θέλει.  
### 1.130  
Ὀττοτοτοί·  
### 1.131  
Καλλίστα, πότνα , σεμνοτάτη Μαρία,  
### 1.132  
αἲ αἲ αἲ αἲ  
### 1.133  
ἀπωλόμεσθ’ οὐ δυσμενῶν τάχ’ ὑπό του.  
### 1.134  
Τίνα θροεῖς αὐδάν; τίνα βοᾷς λόγον;  
### 1.135  
Ἄγ’ εἰπὲ, τίς φοβεῖ σε φήμ’ αὖθις νέα;  
### 1.136  
Ἔκλυες, ὤ· ἄιες, ὤ· ἤκουσας, ὃς  
### 1.137  
ὃς Παῖδα σὸν προὔδωκε τοῖς μιαιφόνοις;  
### 1.138  
Πρὸς τοῦ τόδ’ ἄλλο καινὸν ἀγγελεῖς κακόν;  
### 1.139  
Τίς ἐστι; μῶν τις τῶν φιλεῖν ἠλπισμένων;  
### 1.140  
Ἀργυροδέκτης, δύστροπος μύστης, λέγει,  
### 1.141  
ἀργυροφύλαξ, ἀργυροτρώκτης πλέον.  
### 1.142  
οἶμοι, τόδ’ οἷον ἄλλο πρὸς κακῷ κακὸν,  
### 1.143  
εἰ τοῖς φιλεῖν δοκοῦσι κατειργάσμεθα·  
### 1.144  
Ἠ που τετόλμηκ’ ἔργον ἄτολμον τάλας;  
### 1.145  
Τί δ’ ἐγκαλῶν προὔδωκε παντευεργέτην;  
### 1.146  
ἢ τίς λαβὴ δράματος ἦν τῷ μαινόλῃ;  
### 1.147  
Ἄκουε τοῦδ’, ὅς σοι τρανῶς πάντ’ ἀγγελεῖ.  
### 1.148  
Ἄκουε, τλῆμον, ἡ τὸ πρὶν πανολβία,  
### 1.149  
ἄκουσον, οὕς σοι δυστυχεῖς φέρω λόγους.  
### 1.150  
Αἲ αἱ· διοιχόμεσθα· δῆλος εἶ λόγῳ·  
### 1.151  
κακῶν γὰρ ἥκεις, ὡς ἔοικεν, ἄγγελος.  
### 1.152  
κακῶν μὲν, ἀληθῶν δ’ ὅμως· τί γὰρ φράσω;  
### 1.153  
Ἐπεὶ τὸ πάσχα καινὸν, ὡς ἔφη, φάγοι,  
### 1.154  
μύσταις ἄριστον παραθεὶς, δεῖπνον μέγα,  
### 1.155  
δείξας δ’ ἐν αἰνιγμοῖσι τὸν λογοπράτην,  
### 1.156  
ἔπειτα νίψας τῶν μαθητῶν τοὺς πόδας  
### 1.157  
ἔξεισιν, ὡς εἴθιστ᾿, ἐλαιῶν εἰς ὄρος,  
### 1.158  
εἰπών τε μύσταις πάνθ᾿, ἅπερ τανῦν πάθοι,  
### 1.159  
καταρτίσας πάντας τε μυσταγωγίαις  
### 1.160  
πολλοῖς ξὺν ἄλλοις καὶ τάδ’ εἶπε πρὸς Θεὸν·  
### 1.161  
Πάτερ, μέγιστον νῦν πάρασχέ μοι κλέος·  
### 1.162  
τὸ παρὰ σοὶ γὰρ μὴ λιπὼν ποτὲ κλέος  
### 1.163  
εἰς μεῖζον ἥξω, δυσμενῆ κτανὼν βροτῶν·  
### 1.164  
ἔθνη τε διδοῖς πάντ’ ἔχοντι πρὸς σέθεν·  
### 1.165  
λαβὼν δὲ πάντας, χὠς ἀριστεῖον σφέων  
### 1.166  
ὑπερκρεμασθεὶς, αὐγε σαῖν χεροῖν νέμω.  
### 1.167  
Κυδρούμενος δὲ τοῖς ἀριστεύμασί μου  
### 1.168  
κάλει φίλους εἰς δαῖτα. Μακάριος εἶ,  
### 1.169  
μακάριος τοιάδε διειργασμένος.“  
### 1.170  
Ὅδ᾿ αὗθις ἀφίησιν ὡς βροτῶν ὄπα  
### 1.171  
δηλῶν κλεϊσμὸν αἰθεροδρόμῳ βοῇ·  
### 1.172  
„Καὶ πρὶν κλείσας νῦν ελεΐσω σε πλέον.“  
### 1.173  
Ἐπεὶ δὲ μύσταις ταῦτ’ ἐνηχήθη ξένως,  
### 1.174  
ἥκει πρὸς αὐτοῖς ἐν τόπῳ τοῦ χειμάρου  
### 1.175  
πρὸς κῆπον, ᾗχι πολλάκις συνήγετο,  
### 1.176  
ὃν οὐδ’ ὁ πράτης ἀγνοῶν νύκτωρ μέσον  
### 1.177  
ἔφθασεν ὄχλον τῶν μιαιφόνων ἐγὼν,  
### 1.178  
ξιφηφοροῦντας καὶ φονῶντας ἐν θράσει·  
### 1.179  
ὃς δὲ προσιὼν ὡς φίλος Διδασκάλῳ  
### 1.180  
„Ῥαββὶ,“ προσειπὼν, „χαῖρ᾿,“ ἐφίλει δυστρόπως.  
### 1.181  
Φεῦ, φεῦ, τί χεῖρον τοῦδε τολμήσειε τις;  
### 1.182  
Τί γοῦν πρὸς αὐτὸν ἀντέφησε Παῖς ἐμός;  
### 1.183  
Οὐκ εἶπεν οὐδὲν πλήν· Ἑταῖρ’, ἐφ’ ᾧ πάρει;“  
### 1.184  
Ἄφαρ δ’ ἔβαλλον χεῖρας οἱ μιαιφόνοι·  
### 1.185  
ἄμμες δ’ ἀφέντες ἄλλος ἄλλῃ φεύγομεν.  
### 1.186  
Πέτρος δ’ ὁ κλεινὸς καὶ λόγοις ἀπείπατο,  
### 1.187  
μόνος δ’ ἐπιστήθιος εἵπετ’ ἀτρέμας.  
### 1.188  
Ἔδοξα δ’ αὐτὸς ὑπό του πεπυθέναι  
### 1.189  
σιγῇ λέγοντος ὡς πρὸς αὐτὸν ἠρέμα  
### 1.190  
τὸν δύστροπον πράτην γε τοῦ Διδασκάλου·  
### 1.191  
Τῆς ἀσεβείας· ὦ τάλ’, οὐ φοβῇ Θεὸν;  
### 1.192  
οὐ θεσμὸν αἰδῇ τῶν βροτῶν τῆς οὐσίας  
### 1.193  
Ἀδάμ τε τὸν σπείραντα γηγενῆ στάχυν  
### 1.194  
καὶ πατριάρχας ἐκλελεγμένου γένους;  
### 1.195  
Μύστης φανεὶς σὺ συμμαθητάς αἰσχύνεις  
### 1.196  
τὸν μυσταγωγὸν, φεῦ, προδοὺς ἀργυρίου,  
### 1.197  
προύδωκας αὐτὸν εἰς φόνον μιαιφόνοις.  
### 1.198  
Οὐκ εἶπεν; οὐ σῆς προὐνοήσατο φρενὸς  
### 1.199  
σκοπεῖν, ἐφ’ οἷσι νῦν ἑκὼν ἀλγύνεται;  
### 1.200  
Σὺ δ’ οὐκ ἀνέσχου· τοιγαροῦν γνοίης τάχει,  
### 1.201  
εὖ δ’ ἴσθι, πατρὸς δ’ εὐσεβὲς θάλπει γένος.  
### 1.202  
Εἰ μὴ γὰρ ὅρκοις Ἀβραὰμ ἐπεσχέθη,  
### 1.203  
οὐκ ἄν ποτ’ ἔσχε μὴ τάδ’ ὑπεξιέναι  
### 1.204  
κἀντεῦθεν ὑμῖν ἀποδοῦναι τὴν δίκην.  
### 1.205  
Δοκεῖς γὰρ αὐτὸν τάδ’ ὑποστῆναι πάθη,  
### 1.206  
εἰ μή τι κερδαίνοντα κἀντεῦθεν μέγα;  
### 1.207  
Νῦν δ’ ἐκ χθονὸς μὲν, ἔστ’ ἂν ἔρχηται πάλιν,  
### 1.208  
καινῶς ἄνεισι, σίγα δ’ ἕξεται κρίσιν  
### 1.209  
ἐρῶν καθ’ ὑμῶν Πατρὶ σὴν ἁμαρτίαν  
### 1.210  
λαοῦ τε τοῦδε μαινόλου τολμηρίαν,  
### 1.211  
ὡς καὶ προεῖπε Δαυΐδου γλώσσῃ πάλαι  
### 1.212  
οὐκ ἀγνοοῦντι καὶ πρὸ τῆς τολμηρίας,  
### 1.213  
πλήσει τε πᾶσαν γαῖαν εὐδόξων λόγων  
### 1.214  
ἔργων τε κλεινῶν, μυρίων, θαυμασίων,  
### 1.215  
ὄψεσθε δ’ ἐν Πατρός μολοῦντ’ αὖθις κλέει,  
### 1.216  
κρίσιν φέροντα ζῶσι καὶ τεθνηκόσι  
### 1.217  
καὶ πᾶσι παρέχοντα τὰ κατ’ ἀξίαν.  
### 1.218  
Πῶς γοῦν προσόψει σύ τε καὶ μιαιφόνοι,  
### 1.219  
ἢ ποίαν οὐκ ἐκτίσετ’ ἔνδικον τίσιν,.  
### 1.220  
Πλὴν καὶ πρὸ τοῦδε τίσετ’ ἔνδικον τίσιν,  
### 1.221  
εἰ μὴ χέρας νίψεσθε τὰς μιαιφόνους,  
### 1.222  
ἃς, ἢν θέλητε κἂν τανῦν ξυνιέναι,  
### 1.223  
αὐτὸς ῥυτοῖς νασμοῖσιν ἀπομόρξεται.  
### 1.224  
Ἢ σῆς γε τόλμης νῦν μάθῃς γεγευμένος,  
### 1.225  
σὺν σοὶ δὲ καὶ πᾶς τῶν ἀλαστόρων ὄχλος.  
### 1.226  
Νῦν δ’ εἰ μένειν δεῖ, μίμν’ ἐφ’ ἡμέραν μίαν,  
### 1.227  
εἰ μή τι πάθῃς, ὧν φόβος πολὺς κρατεῖ,  
### 1.228  
κἀγὼ προφήτης τῶν λόγων γενήσομαι.  
### 1.229  
Ἀλλ’ ἐκποδὼν ἄπιθι καὶ σαυτοῦ πέρι  
### 1.230  
φρόντιζε· ταὐτοῦ δ’ αὐτὸς εὖ γε θήσεται,  
### 1.231  
σὺ δ’, ὥσπερ εἰκὸς, κατθανῇ κακὸς κακῶς,  
### 1.232  
πρῶτα κρεμαστοῖς ἐν βρόχοις ἠρτημένος,  
### 1.233  
πήδημ’ ἐς ᾄδην κραιπνὸν ὁρμήσας τάχος,  
### 1.234  
λύπῃ παχνωθεὶς, ὡς προδοὺς ἀργυρίου,  
### 1.235  
καὶ νᾶμα πυρὸς παμφάγου σε δέξεται.  
### 1.236  
Οὐ γὰρ θέλεις νῦν ἐκφυγεῖν τιμωρίαν,  
### 1.237  
καὶ τῶνδε τεύξῃ, προὐνέπω δέ σοι τάδε·  
### 1.238  
Οὔ σ’ ἡ ’πιοῦσα λαμπὰς ὄψεται Θεοῦ,  
### 1.239  
οὐ νεκρεγέρτου νεκρέγερσιν κατίδῃς.  
### 1.240  
Ἐς γὰρ τοσοῦτον μωρίας ἀφικάνεις,  
### 1.241  
ὥστ’ ἐξὸν αὖθις δείν’ ἑλεῖν βουλεύματα  
### 1.242  
καὶ πάντ’ ἀφέντα προσπεσεῖν Διδασκάλῳ  
### 1.243  
κἀκ τῶν βλεφάρων θερμὰ χύσαι δάκρυα  
### 1.244  
βρόχον κρεμαστὸν ἐξανάψεις ἀγχόνης,  
### 1.245  
ψυχὴν ἀφεῖναι τοῖς βροχώμασι τρέχων.  
### 1.246  
Ὅμως δὲ κἀν τοῖσδ’ οὐκ ἀπειρηκὼς, σέ πως  
### 1.247  
σώσει, τὸ σόν γε προσκοπούμενος κέαρ·  
### 1.248  
οὐ γὰρ δύναιτ’ ἂν ἀγαθός που μὴ μένειν.  
### 1.249  
Ἀλλ’ οὔ σε μὴ θέλοντα κερδᾶναι θέλει·  
### 1.250  
οὐ γὰρ νόμον τίθησιν ἐν βροτοῖς βίαν·  
### 1.251  
ἥκιστα τοῦδε λῆμ’ ἔφυ τυραννικόν·  
### 1.252  
ῥαγεὶς γὰρ αἰσχρῶς πάγκακον ῥήξεις κέαρ.  
### 1.253  
Αλλ’ οὔτι ταύτῃ ταῦτα, μὴ σύ που δόκει·  
### 1.254  
ἔτ’ εἰς ἀγῶνας σύ τε καὶ μιαιφόνοι,  
### 1.255  
καὶ πᾶσι συνδράσασιν οὐ σμικροὶ πόνοι.  
### 1.256  
Αἴσθοιτο δ’ αὐτῶν δῆμος ὑβριστὴς ἅπας  
### 1.257  
ἤτοι θανόντες ἢ φάος δεδορκότες,  
### 1.258  
οὓς νᾶμα πυρὸς αὖθις ὑποδέξεται.  
### 1.259  
Ὀρθῶς λέλεκται μῦθος ἀψευδὴς ὅδε,  
### 1.260  
ἄκου’, Ἰούδα, σῶν κακῶν κατάστασιν.  
### 1.261  
Καίτοι προκόψω γ’ οὐδὲν ἢ σκῆψιν μόνην·  
### 1.262  
οὐ γὰρ Θεὸς σε σωφρονεῖν ἀναγκάσει·  
### 1.263  
ἐν τῇ προαιρέσει δὲ καὶ γνώμῃ βροτῶν  
### 1.264  
τὸ σωφρονεῖν ἔνεστιν εἰς τὰ πάντ’ ἀεί.“  
### 1.265  
Ταῦτ’ εἶπεν οὐκ οἶδ’ ἄγγελός τις ἢ βροτὸς  
### 1.266  
πρὸς αὐτὸν, ὡς εἴρηκα, τὸν λογοπράτην.  
### 1.267  
Ὠ γαῖα μῆτερ ἡλίου τ’ ἀναπτυχαί·  
### 1.268  
οἵων λόγων ἄρρητον εἰσήκουσ’ ὄπα·  
### 1.269  
Τάχ’ ἐξ ὀπαδοῦ δρᾶμα, Παῖ, κατηρτύθη,  
### 1.270  
ὃν πολλάκις ἔδειξας αἰνιγμῷ φίλοις·  
### 1.271  
οὐ γίρ σ’ ἔλαθε, τῶνδ’ ὃς αἴτιος κακῶν.  
### 1.272  
Ὦ παγκάκιστε, τοῦτο γάρ σ’ εἰπεῖν ἔχω,  
### 1.273  
σὺ ταῦτ’ ἔδρασας, σὸν προδοὺς εὐεργέτην ·  
### 1.274  
σὰ ταῦτα, δαῖμον · τίς γὰρ ἂν ἄλλος ποτὲ  
### 1.275  
ἔδρασεν ἢ ’βούλευσε δυσμενὴς ἀνήρ ;  
### 1.276  
Ὄλοιθ’ ὁ δράσας· ἡ δίκη δ’ ἐπίσταται,  
### 1.277  
αἰσχρός τε μύστης ἀξίαν τίσει δίκην.  
### 1.278  
Ἀργυραμοιβὲ, ποῦ συνῄδη σῷ δόλῳ ;  
### 1.279  
̓Αρ’ εἰσέτι ζῇς δεινὰ ταῦτ’ εἰργασμένος  
### 1.280  
οὐδ’ ὑπὸ γῆς τάρταρα σὸν κρύπτεις δέμας;  
### 1.281  
Δεῖ γὰρ τανῦν ἢ γῆς σε κρυβῆναι κάτω  
### 1.282  
ἢ πυρὸς ἐν ῥιπαῖσιν αἰθέρος θανεῖν.  
### 1.283  
Ὦ μῖσος, ὦ μέγιστον, ἔχθιστον κακόν·  
### 1.284  
τὴν Δεσπότην προδοῦσαν ἐξαυδῶ κάραν,)  
### 1.285  
ἔτλης προσελθεῖν ὡς φίλος Διδασκάλῳ·  
### 1.286  
ἦλθες πρὸς αὐτὸν, ἦλθες ἔχθιστος γεγὼς  
### 1.287  
καὶ Πατρὶ καὐτῷ παντί τ’ ἀνθρώπων γένει.  
### 1.288  
Πῶς πῶς προσεῖπας, πῶς κατησπάσω προδούς;  
### 1.289  
Γλώσσῃ προσηύδας, καρδίᾳ μίασμ’ ἔχων.  
### 1.290  
Καὶ ταῦτα δράσας ἥλιόν τε προσβλέπειν  
### 1.291  
καὶ γαῖαν, ὦ κάκιστε, τολμᾷς εἰσέτι;  
### 1.292  
Ταῦτ’ οὔτι θάρσους ἐστὶν οὐδ’ εὐτολμίας  
### 1.293  
εὐεργέτην προδόντα τολμᾶν προσβλέπειν,  
### 1.294  
ἀλλ’ ἡ μεγίστη τῶν ἐν ἀνθρώποις νόσων  
### 1.295  
πασῶν, ἀναίδει’. Εὖ δ’ ἐπεμνήσθην σέθεν,  
### 1.296  
καίτοι πρὸς οὐδὲν κέρδος, αἰσχύνην δέ σου,  
### 1.297  
καὶ μὴ παρόντος, κἂν θάνῃς, κἂν φῶς βλέπῃς·  
### 1.298  
ἐγώ τε γὰρ λέξασα κουφισθήσομαι  
### 1.299  
ψυχὴν τἀληθῆ, σύ τε κοὐ κλύων μάθῃς·  
### 1.300  
μάθῃς γὰρ εὑρὼν τὴν κατ’ ἀξίαν τίσιν.  
### 1.301  
Ἐκ τῶν δὲ πρώτων πρῶτον ἄρξομαι λέγειν.  
### 1.302  
Ἄκου’, Ἰούδα, τὰ πρὸς αὐτοῦ καλά σοι·  
### 1.303  
Εἵλκυσεν ἐκ σκότους σε τῆς ἀγνωσίας,  
### 1.304  
ἔσωσέ σ’, ὑπέδειξε φῶς σωτηρίας,  
### 1.305  
δέδωκέ σοι χάρισμα πολλῶν θαυμάτων,  
### 1.306  
μύσταις ἔφησε καὶ σὲ συνεδριάσαι  
### 1.307  
κρῖναί τε φυλὰς Ἰσραὴλ παντὸς γένους.  
### 1.308  
Ἔθηκεν ἀργύρια πάντα χερσί σου,  
### 1.309  
ἔκοψε σου πρόφασιν ἀναργυρίας.  
### 1.310  
Ἔκλεπτες ἀεὶ, μὴ δόκει λεληθέναι,  
### 1.311  
ὅδ’, ἅτε πανάγαθος, οὐκ ἤλεγχε σε  
### 1.312  
λόγοισιν, οὐδὲ πρὸς σέθεν κακούμενος,  
### 1.313  
εἰδώς σε σαφῶς καὶ πρὸ τῆς τολμηρίας,  
### 1.314  
ἔνιψε καὶ σοὺς δυσμενεστάτους πόδας  
### 1.315  
ἄρτου τρύφος τ’ ἔδωκε μυστικωτάτου.  
### 1.316  
Καὶ ταῦθ’ ὑπ’ αὐτοῦ, παγκάκιστ’ ἀνδρῶν, παθὼν  
### 1.317  
προύδωκας αὐτὸν, δῶρα δ’ ἐκτήσω φόνου  
### 1.318  
πολλῶν προσόντων. Εἰ γὰρ ἦσθ’ ἀνάργυρος,  
### 1.319  
λαβὴν ἂν εἶχες τῶνδ’ ἐρασθῆναι τάχα,  
### 1.320  
νῦν δ’ οὐκ ἔχεις πρόφασιν, οὐκ ἔχεις λόγον  
### 1.321  
χείλη διᾶραι καὶ κατειπεῖν αἰτίαν.  
### 1.322  
Οὐ γὰρ τοσοῦτον σὺ δυνήσῃ πώποτε,  
### 1.323  
οὐδ’ εἰ γένος πᾶν δαιμόνων σοι συνδράμῃ  
### 1.324  
καὶ γῆν ἅπασαν ῥημάτων πλήσει κακῶν,  
### 1.325  
ἐπεί μιν ἐσθλὸν ἐπίσταται κτίσις,  
### 1.326  
καὶ πάντες ἐγνώρισαν ἐκ τῶν πραγμάτων.  
### 1.327  
Ἀλλ’ ἦγξεν ἀγχόνη σε φιλαργυρίας,  
### 1.328  
ἣ ῥίζα πάντων τῶν κακῶν πέφυκέ πως,  
### 1.329  
φρούδη δὲ πίστις, ἣ πρὶν ἀπόλωλε σοι.  
### 1.330  
τοιόσδε φανεὶς φῶς ὁρᾶν τολμᾷς, τάλα;  
### 1.331  
ἢ τὸν πρὶν οὐκ ἄρχειν Θεὸν δοκεῖς ἔτι  
### 1.332  
ἢ ζυγὰ δίκης ἐν κενοῖς κεῖσθαι τανῦν;  
### 1.333  
Ὦ κακὸν ἔρνος, οὔποτ᾿ ῥίζης βροτῶν,  
### 1.334  
πικρῶν δὲ ῥιζῶν φημί σ’ ἐκπεφυκέναι,  
### 1.335  
ἀλάστορος μὲν πρῶτον, εἶτα δὲ φθόνου,  
### 1.336  
φθόνου πότμου θ’, ὅσα τε γῆ τρέφει κακά·  
### 1.337  
οὐ γὰρ ἐρῶ ποτ’ ἐκ Θεοῦ φῦναί σ’ ἐγὼ,  
### 1.338  
εἰδυῖα καίπερ, ὡς τὸ πᾶν προαίρεσις·  
### 1.339  
Θεὸς γὰρ οὐκ ἄκοντα σαώζει βίᾳ.  
### 1.340  
Ω δύστροπ’, ὦ κάκιστε καὶ μιαιφόνε,  
### 1.341  
οἷον πέπραχας πεπρακὼς εὐεργέτην.  
### 1.342  
Αὐτός σ’, ἵν ἐλπὶς Παιδὸς εἶναι Πατέρα,  
### 1.343  
πρόρριζον ἐκτρίψειεν οὐτάσας πυρί.  
### 1.344  
Ἔρρ’, αἰσχροποιέ, φιλίας διαφθορεῦ·  
### 1.345  
ἀπέπτυσ’, οὐδ’ ἀπόντι σοι δεῖ συλλαλεῖν·  
### 1.346  
τὸν γὰρ δόλιον καὶ Θεὸς βδελύσσεται.  
### 1.347  
Ὠ Παῖ, τί δὴ χρυσοῦ μὲν, ὃς κίβδηλος ᾖ,  
### 1.348  
τεκμήρι’ ἀνθρώποισιν ὤπασας σαφῆ,  
### 1.349  
ἀνδρῶν δ’ ὅτῳ χρὴ τὸν κακὸν διειδέναι,  
### 1.350  
οὐδεὶς χαρακτὴρ ἐμπέφυκε σώματος,  
### 1.351  
ἀλλ’ αὐτὸς εἰδὼς ἀγνοεῖν πάντας θέλεις;  
### 1.352  
Ὄλοιτ᾿ ὄλοιτο πανδίκως κακεργάτης·  
### 1.353  
ἔρρ’ ἔρρε, παγκάκιστε καὶ μιαιφόνε,  
### 1.354  
ὄλοι’· ἐγὼ δὲ ζῶντα Παῖδ’ ἐπόψομαι,  
### 1.355  
κἂν νῦν στένουσα πολλὰ καὶ πεπληγμένη  
### 1.356  
κέντροις ἀνίας ἡ παντλάμων δακρύω·  
### 1.357  
γυνὴ γάρ εἰμι κἀπὶ δακρύοις ἔφυν.  
### 1.358  
Αἲ αἲ αἴ·  
### 1.359  
σίγα, σίγα, Παῖδ’ οὐκέτ᾿ ὄψει ζῶντα σόν.  
### 1.360  
οἴμοι, τί θρηνεῖς; τίς δὲ δράματος λαβὴ;  
### 1.361  
Οὐκ οἶδ’· ἔοικε δ’ οὐ μακρὰν ὅδ’ ἄγγελος  
### 1.362  
λέξειν τἀκεῖθεν σοῦ φίλου Παιδὸς πέρι.  
### 1.363  
Ἔδοξε θανεῖν Παῖδα σὸν τῇδ’ ἡμέρᾳ  
### 1.364  
γραμματέων ψήφῳ τε καὶ πρεσβυτέρων.  
### 1.365  
οἴμοι, προσῆλθεν ἐλπὶς, ἣν φοβουμένη  
### 1.366  
πάλαι τὸ μέλλον ἐξετηκόμην γόοις  
### 1.367  
Ἀτὰρ τίς ἀγὼν, τίνες Ἑβραίων λόγοι  
### 1.368  
καθεῖλον αὐτὸν κἀπεκύρωσαν θανεῖν;  
### 1.369  
Γυναῖκες, αἱ τῆσδ’ ἐγγὺς ἐστὲ συμφορᾶς.  
### 1.370  
γυναῖκες, οὐκ ἀνάσχετ’, οὐκ ἀνέξομαι·  
### 1.371  
ῥίψω, μεθήσω σῶμ’, ἀπαλλαγήσομαι  
### 1.372  
βίου θανοῦσα· χαίρετ’, οὐκέτ᾿ εἴμ᾿ ἐγώ.  
### 1.373  
Σὺ δ’ εἰπὲ, τίνι κέκριται τρόπῳ θανεῖν  
### 1.374  
Παῖδ’ ; ἆρα λευσίμῳ χερὶ ψῆφος θανεῖν  
### 1.375  
ἢ δὴ σιδήρῳ πνεῦμ’ ἀπορρῆξαι κρίσις;  
### 1.376  
Ἐτύγχανον μὲν ἀγρόθεν πυλῶν ἔσω  
### 1.377  
βαίνων, πυθέσθαι δ’ ἤθελον τοῦ δὴ πέρι·  
### 1.378  
σῷ γὰρ ἀεί ποτ᾿ εἶχον εὔνοιαν τέκνῳ,  
### 1.379  
βλέπων νιν, οἷ’ ἔρεξε θαυμέστ’ ἐν βροτοῖς,  
### 1.380  
κἀμοῦ δὲ διήνοιξεν ὀμμάτων κόρας·  
### 1.381  
ὁρῶ δ’ ὄχλον δραμόντα καὶ φθάσαντ᾿ ἄκραν,  
### 1.382  
ἀστῶν δὲ δή τιν’ ἠρόμην ἄθροισμ’ ἰδών·  
### 1.383  
Τί καινὸν ἄστει; μῶν τὶ δυσμενῶν πάρα  
### 1.384  
ἄγγελμ’ ἀνεπτέρωκεν Ἑβραίων πόλιν; “  
### 1.385  
Ὄδ᾿ εἶπ᾿· „Ἰησοῦν κεῖνον οὐχ ὁρᾷς πέλας  
### 1.386  
ἐστῶτ’, ἀγῶνα θανάτου δραμούμενον;“  
### 1.387  
ὁρῶ δ’ ἄελπτον φάσμ’, ὃ μή ποτ᾿ ὤφελον,  
### 1.388  
τὸν μὲν κατηφῆ καὶ σιγῶνθ’ ἑστηκότα,  
### 1.389  
τοὺς δ’ ὥστε κύνας αἵματος διψαλέους  
### 1.390  
κύκλῳ περιτρέχοντας, ἐγκεχηνότας.  
### 1.391  
Ἐπεὶ δὲ πλήρης ἦν Ἰουδαίων ὄχλος,  
### 1.392  
δείλαιος ἀγὸς διχόμυθ’ ἐφθέγγετο,  
### 1.393  
λόγους ἑλίσσων ἄλλοτ᾿ ἄλλους ἐν φόβῳ ,  
### 1.394  
τέλος δ’ ἔφη, σὸν Υἱὸν ἐκπαγλούμενος,  
### 1.395  
ὡς ἀκέραιον, ἀνεπίπληκτον βλέπων  
### 1.396  
καὶ ξυνετῶς χωροῦντα πρὸς πάντας λόγους,  
### 1.397  
τοὺς δ᾿ οὐκ ἐπαινῶν ὡς φονῶντας ἀνόμως,  
### 1.398  
καθ’ οὗπερ οὐχ εἵρισκεν αἰτίαν φόνου,  
### 1.399  
ἔλεξε γοῦν, ἔλεξε· Τίς χρῄζει λέγειν,  
### 1.400  
ὡς ἄρ’ Ἰησοῦν κατθανεῖν, ἢ μὴ χρεών;  
### 1.401  
καὶ τόνδ’ ἀφεῖναι μᾶλλον ἢ μιαιφόνον,  
### 1.402  
ὧν εἶχον ἐν δεσμοῖσι λῃστήρων ἕνα.  
### 1.403  
Ἐπερρόθησαν δ’, ὡς θανεῖν σταυρῷ δέον,  
### 1.404  
λῃστῆρα δ’ ἀφεῖναί τε τὸν κακεργάτην.  
### 1.405  
Ὁ δ’ ἡγεμὼν ἔφησε τοῖσδ’ ἐναντία,  
### 1.406  
ἀλλ’ οὐκ ἔπειθ’ ὅμιλον εὖ δοκῶν λέγειν·  
### 1.407  
ἄλλος γὰρ αὖθις εἶπε τῷδ’ ἐναντία,  
### 1.408  
κραυγῇ πίσυνος κἀμαθεῖ τολμηρίᾳ·  
### 1.409  
ὃς δ’ οὐκ ἐπῄνει· κἀπὶ τῷδ’ ἀνίσταται  
### 1.410  
ὄχλου θόρυβος ἀθυρογλώσσου μέγας,  
### 1.411  
ὃς δὴ κέκραγε Παῖδα σὸν θανεῖν θέμις.  
### 1.412  
κεῖνος δὲ νικᾷ κακὸς ἐν πλήθει λέγων,  
### 1.413  
ὃς εἶπε δεῖν σὸν Παῖδα θανεῖν ἐν ξύλω.  
### 1.414  
Ἤδη δ’ ἕως πέφηνεν, ἐκρέει κνέφας,  
### 1.415  
καὶ δή νιν ἑλκύσουσιν ἔξω τῆς πύλης  
### 1.416  
ψυχῆς ἀγῶνα τὸν προκείμενον πέρι  
### 1.417  
δραμούμενον, καθ’ ὃν θανεῖν ἐστὶ κρίσις  
### 1.418  
ἐν ἡμέρᾳ γὰρ τῇδε λείψει τὸν βίον.  
### 1.419  
Αἲ αἴ· κακῶν ἀρχηχὸν ἐκφαίνεις  
### 1.420  
ναὶ ναὶ κακῶν πέλαγος ἡ τάλαιν’ ὁρῶ  
### 1.421  
τοσοῦτον, ὥστε μήποτ᾿ ἐκνεῦσαι πάλιν  
### 1.422  
μηδ’ ἐκπερᾶσαι κῦμα τῆσδε ξυμφορᾶς.  
### 1.423  
Φεῦ τῆς Ἑβραίων, πη προβήσεται, φρενός·  
### 1.424  
Τί τέρμα τόλμης καὶ θράσους γενήσεται,  
### 1.425  
εἰ καὶ Θεοῦ τολμῶσι τεκταίνειν φόνον;  
### 1.426  
καὐτοῦ μὲν οὔ μοι φροντίς· οὐ γάρ που μόρος  
### 1.427  
κατακρατήσει θανατοῦντος τὸν μόρον·  
### 1.428  
ἔτικτον αὐτὸν, οἶδα δ’ ὡς ἐγεινάμην  
### 1.429  
στερρὰς φυγοῦσα τῶν τόκων ἀλγηδόνας·  
### 1.430  
αὐτοὺς δὲ πενθῶ συμφορᾷ κεχρημένους·  
### 1.431  
ἔσται γὰρ, ἔσται ποινάτωρ δίκη φόνου,  
### 1.432  
ὃν δυσσεβεῖς τολμῶσιν ἀνόμως φθόνῳ.  
### 1.433  
Αἲ αἰ  
### 1.434  
Οὐ νῦν τὸ πρῶτον, ἀλλὰ πολλάκις φθόνος  
### 1.435  
ἔβλαψε πολλοὺς, οὐ τόσον δ’, ὅσον φίλους  
### 1.436  
αὐτοῦ τανῦν βλάψειεν, Ἑβραίων ὄχλον.  
### 1.437  
Τί τούσδε κινεῖς, ἀναμοχλεύεις λόγους;  
### 1.438  
Ὀλωλέ σοι Παῖς, καὶ κινεῖς πολλοὺς  
### 1.439  
Ὦ δεινὰ λέξασ’, οὐχὶ συγκλείσεις στόμα,.  
### 1.440  
Σωτῆρα κόσμου σὺ δοκεῖς ὀλωλέναι;  
### 1.441  
βραχὺ προβᾶσα Παιδὸς ὄψει σου πάθη  
### 1.442  
ψυχῆς ἀγῶνα τὸν προκείμενον πέρι  
### 1.443  
τρέχοντος, ᾡ ξῶντ᾿ ἢ θανόντα νῦν ἴδῃς.  
### 1.444  
Οἴμοι, τί λεύσω; Χερσὶ τῶν ἀλαστόρων,  
### 1.445  
θεηγενές μοι Τέκνον, ἕλκῃ καὶ φέρεις,  
### 1.446  
ἐις δεσμά ἦλθες καὶ θέλων ἄγῃ σφίσιν,  
### 1.447  
ὁ δεσμολύτης τοῦ γένους τῶν δεσμίων.  
### 1.448  
Ἒ ἒ ἔ·  
### 1.449  
Ταῦτ᾿ ξυνῳδὰ τοῖς πρὶν ἀγγέλου λόγοις  
### 1.450  
οὐδ’ ἐλπίσι ξύμφωνα ταῖς ἐμαῖς, Τέκνον.  
### 1.451  
Ἀλλὰ ξυνῳδὰ τοῖς προηγορευμένοις,  
### 1.452  
οἷς εἶπε παθεῖν χερσὶ τῶν ἀλαστόρων.  
### 1.453  
Αἲ αἰ, τὶ δράσω; καρδία γὰρ οἴχεται.  
### 1.454  
Πη τίη πορεύῃ, Τέκνον; ὡς ἀπωλόμην·  
### 1.455  
Ἕχητι τίνος τὸν ταχὺν τελεῖς δρόμον;  
### 1.456  
Μὴ γάμος αὖθις ἐν Κανᾶ, κἀκεῖ τρέχεις,  
### 1.457  
ἵν᾿ ἐξ ὕδατος οἰνοποιήσῃς ξένως;  
### 1.458  
Ἐφέψομαί σοι, Τέκνον, ἢ μενῶ σ’ ἔτι;  
### 1.459  
Δὸς δὸς λόγον μοι, τοῦ Θεοῦ Πατρός Λόγε,  
### 1.460  
μὴ δὴ παρέλθῃς σίγα δούλην μητέρα·  
### 1.461  
νῦν γὰρ στόματος φιλίου χρῄζω σέθεν  
### 1.462  
φωνῆς ἀκοῦσαι καὶ προσειπεῖν, ὦ Τέκνον.  
### 1.463  
Δός μοι, πρὸς αὐτοῦ Πατρός, ὦ Τέκνον, σέθεν,  
### 1.464  
σοῦ θεσπεσίου χρωτὸς ἅψασθαι χεροῖν  
### 1.465  
ψαῦσαι ποδῶν τε καὶ περιπτύξασθαί σε.  
### 1.466  
Φεῦ φεῦ, τί δράσω; καρδία μου δίκεται.  
### 1.467  
Ὠ δεῦτε, φίλαι, δεῦτε, λίπωμεν φόβον,  
### 1.468  
προσέλθατ᾿, ἀσπάσασθε καὶ προσείπατε,  
### 1.469  
λάζεσθε χειρὸς δεξιᾶς. Τάλαιν’ ἐγὼ.  
### 1.470  
ὡς ἀρτίδακρύς εἰμι καὶ φόβου πλέα.  
### 1.471  
Αἲ αἴ· πανώλης ἡ τάλαιν’ ἀπόλλυμαι.  
### 1.472  
Γυναῖκες, ὄψιν στυγνὰν ὡς εἶδον τέκνου,  
### 1.473  
ποθῶ τεθνάναι, ζῆν δ’ ἔτ᾿ οὐδαμῶς φέρω.  
### 1.474  
οἴμοι, τί δράσω; πῶς λάθω λαῶν χέρας;  
### 1.475  
ἐχθροὶ γὰρ ἐξίασι πάντα δὴ κάλων,  
### 1.476  
κοὐκ ἔστιν ἄτης εὐπρόσοιστος ἔκβασις.  
### 1.477  
Τί γοῦν τί δράσω; πῶς φύγω τόσους βρόχους;  
### 1.478  
Οὐκ οἶδ’, ἀδελφὴ φιλτάτη· δέδοικα γὰρ,  
### 1.479  
κἀμοὶ κατ᾿ ὄσσων θερμὸν ὡρμήθη δάκρυ.  
### 1.480  
ὀπισθόπους δ’ ἔξιθι καὶ σιγῇ βᾶθι.  
### 1.481  
Ἕρπ᾿ εἰς τὰ δεινά· νῦν ἀγὼν εὐψυχίας·  
### 1.482  
ἡμεῖς δ’ ἐφεψόμεσθα δειλαίᾳ βάσει·  
### 1.483  
ὄχλος γὰρ αὐτὸν μαινόλης περιτρέχει,  
### 1.484  
κοὐ δεῖ πελάζειν ἐγγὺς ἐνθυμουμένοις.  
### 1.485  
βαρεῖα γὰρ φρὴν, οὐδ’ ἀνέξεται βλέπειν  
### 1.486  
ὅμιλος ἐχθρὸς, δυσμενὴς, μιαιφόνος  
### 1.487  
ὁρμήν τε δεινὸς στυγερᾶς γνώμης ῥοπῇ,  
### 1.488  
ἄγριον ἦθος, βαρβάρου φύσις φρενός.  
### 1.489  
Δέδοικα δ’ αὐτὸν, μή τι βουλεύσας νέον  
### 1.490  
δριμυτέραν σοι συμφορὰν συσκευάσῃ·  
### 1.491  
καὶ κάρτα τόνδ’ ὁρῶσα δειμαίνω πλέον,  
### 1.492  
μὴ θηκτὸν ὤσῃ φάσγανον δι’ ἥπατος,  
### 1.493  
κἄπειτα μείζω συμφορὰν δέξῃ νέαν,  
### 1.494  
ἔγκατα Παιδὸς εἰ λεωφόρος  
### 1.495  
Ἀλλ’ ἐκκλίνασαι βραχὺ τῶν ἀλαστόρων  
### 1.496  
ἐπισκοπῶμεν δρᾶμα τῶν μιαιφόνων.  
### 1.497  
Ἴωμεν οὖν, ἴωμεν, ᾗχί που νάπος.  
### 1.498  
Νικᾶτ’, ἐπειδὴ ταῦτα πάσαις ἁνδάνει·  
### 1.499  
καὶ λοιπὸν ἀπίωμεν, ἔνθ᾿ ὑμῖν δοκεῖ.  
### 1.500  
Ἐντεῦθεν ἀθρεῖν ὡς ἐξ ἀπόπτου δέον.  
### 1.501  
Δειλαί᾿ ἐγὼ δύστηνος, ὡς Παῖδ’ οὐχ ὁρῶ  
### 1.502  
πάσχοντα δεινὰ, μέχρι καὶ τύμβος λάβῃ.  
### 1.503  
ὄχλους δ’ ἔφυγον, ἳνα μή τι καὶ πάθω.  
### 1.504  
Τί μοι δ’ ἔτι ζῆν κέρδος ἐστὶν ἐν βίῳ;  
### 1.505  
Αἴθ᾿ πότμῳ καταλύσαιμ᾿ ἂν τάχει,  
### 1.506  
εἰ μὴ μεγάλως καταγηράσκειν ἔχω,  
### 1.507  
ὡς ἐλπίς ἐστι Παιδὸς ἀνισταμένου  
### 1.508  
ἔθνη τε συνάγοντος ἐνδίκῳ κρίσει,  
### 1.509  
ὃν συγγενεῖς κτείνουσιν Ἑβραῖοι φθόνῳ,  
### 1.510  
ναὶ συγγενεῖς μου τλήμονος μητρὸς λέγω,  
### 1.511  
οὐ Πατρός αὐτοῦ τοῦ βροτωθέντος Λόγου,  
### 1.512  
ὃν ἀσπόρως ἔτικτον, οἶδ’, ὑπὲρ λόγον  
### 1.513  
στερρᾶς τ᾿ ἔφυγον ἐν τόκοις ἀλγηδόνας.  
### 1.514  
Πέποιθα γὰρ, πέποιθα, κἂν πολλὰ στένω,  
### 1.515  
πάσχοντα μὴ φέρουσα τοῦτον νῦν βλέπειν.  
### 1.516  
Ἔτικτον αὐτὸν, οἶδα δ’, ὡς ἐγεινάμην,  
### 1.517  
ἀλλ’ εἴμ᾿ ἄκομψος ἐκφέρειν μυστήρια·  
### 1.518  
ὅμως δ’ ἀνάγκη συμφορᾶς ἀφιγμένης  
### 1.519  
γλῶσσάν μ’ ἀφεῖναι. Πρῶτα δ’ ἄρξομαι λέγειν,  
### 1.520  
ὅθεν μ’ ὑπῆλθε πρῶτον οἷα μητέρα,  
### 1.521  
φέρουσαν ἁγνὸν ἐς τόδ’ ἡμέρας δέμας.  
### 1.522  
Οὐκ οἶδα τέρψιν ἢ λόγῳ κλύειν φέρω  
### 1.523  
γραφῇ τε λεύσειν· οὐδὲ ταῦτα γὰρ σκοπεῖν  
### 1.524  
ἐγὼ πρόθυμος, παρθένον ψυχὴν δ’ ἔχω.  
### 1.525  
Ὄμνυμι τὸν σύμπαντα σαφῶς εἰδότα  
### 1.526  
μηδ’ ἂν θελῆσαι μηδ’ ἂν ἔννοιαν λαβεῖν·  
### 1.527  
ἢ κατολοίμην ἀκλεὴς, ἀνώνυμος,  
### 1.528  
καὶ μήτε πόντος μήτε γῆ μήτ᾿ αὖ πόλος  
### 1.529  
τὸ σῶμά μου δέξαιτο καὶ ψυχὴν χέρες  
### 1.530  
πάσχοντος Υἱοῦ γ’, ὡς κατ᾿ εὐχήν ἐστί μοι,  
### 1.531  
ἐλπὶς τρέφει τε κοὐ καταισχυνεῖ δέ με.  
### 1.532  
Ταῦτ᾿ οἶδα· νῦν γὰρ οὐ θέμις πέρα λέγειν  
### 1.533  
θρηνοῦσαν, ὡς δεῖ· δακρύων γὰρ ἄξια  
### 1.534  
πέπονθα πόλλ’, οὐκ οἶδα δ’, εἰ τι προσπάθω.  
### 1.535  
Πρῶτον δ’ ὅμως μοι τἀγάθ’ ἐξᾷσαι δέον·  
### 1.536  
τοῖς γὰρ κακοῖσι πλείον᾿ οἶκτον ἐμβαλῶ.  
### 1.537  
Ἤμην ἄνανδρος καὶ μένουσα παρθένος·  
### 1.538  
ἃ γὰρ γυναικὶ σώφρον’ ἔσθ᾿ εὑρημένα,  
### 1.539  
ταῦτ᾿ ἐξεμόχθουν τοῦ Θεοῦ πολλὴν χάριν  
### 1.540  
μετροῦντος ἀεὶ καὶ νέμοντος ἀφθόνως.  
### 1.541  
Πρῶτον μὲν οὐν γε, κἂν προσῇ, κἂν μὴ προσῇ  
### 1.542  
ψόγος γυναιξὶν, αὐτὸ τοῦτ᾿ ἐφέλκεται  
### 1.543  
κακῶς ἀκούειν, εἴ τις οὐκ ἔνδον μένει,  
### 1.544  
οὗπερ πόθον παρεῖσ’ ἔμιμνον ἐν δόμοις  
### 1.545  
εἴσω μελάθρων, κομψὰ θηλειῶν δ’ ἔπη  
### 1.546  
οὐκ εἰσεφρούμην· τὸν δὲ νοῦν διδάσκαλον  
### 1.547  
αὐτῆς ἔχουσα χρηστὸν ἐξήρκουν ἐμοὶ,  
### 1.548  
τὸ σωφρονεῖν ἐν πᾶσιν εἰδυῖ’, ὡς καλὸν  
### 1.549  
καὶ δόξαν ἐσθλὴν πανταχοῦ κομίζεται,  
### 1.550  
γλώσσης τε σιγὴν πᾶσιν ὄμμα θ’ ἥσυχον  
### 1.551  
παρεῖχον, ᾔδειν δ’, οἷς μ᾿ ἐχρῆν νικᾶν κόρας,  
### 1.552  
καὶ τίσι νίκην ὧν ἐχρῆν παριέναι.  
### 1.553  
Ἀκήρατον δέ μ’ ἐκ Θεοῦ λαβὼν ἀνὴρ  
### 1.554  
αὖθις τὸ παρθένειον ἅμμ’ ἀκήρατον  
### 1.555  
τηροῦσαν ἀπέδωκεν· οὐδ’ ἔστιν λόγος,  
### 1.556  
τὰ πράγματ᾿ αῦτὰ καὶ γὰρ ἀπήλεγξέ με.  
### 1.557  
Οὕτως δ’ ἔχουσα τῷ Θεῷ μνηστεύομαι,  
### 1.558  
κἀντεῦθεν Υἱὸν, πῶς ἐρεῖς; ἐγεινάμην,  
### 1.559  
ὅπως γυνὴ οὔ τις κομπάσει τεκεῖν ποτέ.  
### 1.560  
καλλίστα, πότνα, σεμνότατα παρθένε,  
### 1.561  
ἄνανδρον ἠδ’ ἄνυμφον ἴδμεν μητέρα  
### 1.562  
μόνην σε πασῶν τῶν κατὰ γῆν μητέρων.  
### 1.563  
Μαιευσάσης χεὶρ κλῆρον οὐ δεδεγμένη  
### 1.564  
κατηγόρησε πιστὰ σοῦ θείου τόκου,  
### 1.565  
Θεὸν τε, φὴς, ἔκλυες ἀγγέλου τεκεῖν,  
### 1.566  
ἔργα θ’, ἅπερ δέδρακεν, οὐ θνητοῦ γένους,  
### 1.567  
καὶ θάμβος ἐστὶν, εἰ πάθῃ θνητῶν πάθος.  
### 1.568  
Θαυμαστὸν εἶπας, εἰ τόδ’ εὐδοκεῖ Πατὴρ  
### 1.569  
ὡς διὰ τούτου τοὺς βροτοὺς ἀγάθ’ ἔχειν.  
### 1.570  
Οὐκ ἄλλο γὰρ φάρμακον ἐν θνητοῖς μόρου,  
### 1.571  
φθορᾶς ὃ παύσει τοὺς ταλαιπώρους κακῶν.  
### 1.572  
Κἀγὼ διδάξω σ’, ὡς καλῶς ἔχει τόδε·  
### 1.573  
ὁ γὰρ διδάσκων γνῶσιν ἄνθρωπον Λόγος  
### 1.574  
ἐμοὶ κατεσκήσωσε καὶ χάριν νέμει.  
### 1.575  
Ἐπεὶ βροτὸν πέπλακεν ἐκ γῆς ὁ Πλάσας,  
### 1.576  
λείμακί τ᾿ ἐντέθεικε φυτῶν ἐργάτην  
### 1.577  
ἐντεῦθεν εἰς ὄλυμπον ἀνάγειν θέλων,  
### 1.578  
δράκων δέ νιν ἔσπευσε γυναικὸς πλάνῃ  
### 1.579  
λειμῶνος ἐκβαλεῖν τε καὶ ῥέψαι πόλου,  
### 1.580  
ὅδ’ ἀντεμηχανήσατ᾿, οἷα δὴ Θεὸς,  
### 1.581  
γυναικὸς ἐκφῦναι τε καὶ Θεὸς μένων  
### 1.582  
βροτὸς γενέσθαι καὶ βροτῶν ἀναιρέτην  
### 1.583  
σφαγεὶς κατασκάψαι τε καὶ ῥίψαι ποσίν.  
### 1.584  
Οὕτως σὺ πείθου καὶ Θεὸν πρὸς γῆν δέχου  
### 1.585  
ἐλθόντ’ ἀγαγεῖν πρὸς πόλον βροτῶν γένος  
### 1.586  
καὶ σπένδε καὶ κλέϊζε καὶ τόνδ’ εὐλόγει.  
### 1.587  
Αὐ γάρ νιν ὄψει πρὸς χθόν’ ὡς ἐκ παστάδος  
### 1.588  
θρώσκοντα τύμβου κᾆτ᾿ ᾆτ᾿ ἀνιόντ᾿ εἰς  
### 1.589  
ὡς αὐτὸς εἶπε καὶ πρὸ τοῦ θεοπρόποι.  
### 1.590  
Ἐλπὶς δέ μοι ξύνεστιν ἀσφαλεστάτη·  
### 1.591  
ἐμοὶ γὰρ ὑπὲρ πάντας, οἷσι λείπεται,  
### 1.592  
ξύνεστιν ἐλπὶς, οὐδὲ κλέπτομαι φρένας,  
### 1.593  
ἕξειν τι κεδνόν· ἡδὺ δ’ ἐστὶ καὶ δοκεῖν  
### 1.594  
ὅταν δὲ μᾶλλον ἐλπὶς ἀσφαλὴς μένῃ,  
### 1.595  
τὸ χάρμα ποῖον· Ἀλλὰ νικῶμαι πόνοις  
### 1.596  
καὶ προβλέ‘πω μὲν ταῦθ’, ὅπως ἔσται τάχει,  
### 1.597  
λύπη δὲ κρείσσων τῶν ἐμῶν ἐλπισμάτων.  
### 1.598  
Πάγκλυτε, παγκαλλίστα κούρη, παρθένε,  
### 1.599  
ἔμβρυον, ὡς φὴς, τὸν Θεὸν πλουτήσασα,  
### 1.600  
σὺ ταῦτ᾿ ἐπέγνως· καὶ τὰ λοιπὰ νῦν σκόπει·  
### 1.601  
σοφωτέραν γὰρ ἴδμεν οὖσάν σε βροτῶν  
### 1.602  
καὶ ταῦθ’ ὁρῶσαν καὶ συνιέναι τέλος·  
### 1.603  
ὡς φρικτὰ πάντα καὶ βροτησίῳ γένει  
### 1.604  
πλὴν τῆς τεκούσης δυσμαθῆ συνιέναι.  
### 1.605  
Ὦ δυστάλαινα τῶν ἐμῶν ἀλγημάτων·  
### 1.606  
ὡς οἶδα μὲν πόλλ’, οἶδα δ’ οὐχ, ὅπως φράσω·  
### 1.607  
ὡς θάμβος ἐστὶ τοῦτον ᾐωρημένον  
### 1.608  
ἰδεῖν με καὶ θανόντα κἂν ἑκουσίως.  
### 1.609  
Ἰώ μοι, ἰώ· αἰ αἴ·  
### 1.610  
Τί γοῦν, τί δράσεις, ὦ παθοῦσ’ αμήχανα;  
### 1.611  
Οὐκ οἶδα πλὴν ἒν, κατθανεῖν, εἰ μὴ τάχει  
### 1.612  
τῶν νῦν παρόντων πημάτων ἄκος λάβω,  
### 1.613  
ὡς ἐστὶν ἐλπὶς λίαν ἀσφαλεστάτη·  
### 1.614  
μίαν μόνην μεῖναί με δεῖ τὴν αὔριον,  
### 1.615  
ὡς ξυμπερανθῇ φροντὶς, ἥ με νῦν τρύχει.  
### 1.616  
Ἀλλ’, ὦ φίλ’ Υἱὲ, μή μ’ ἔρημόν σου λίπῃς.  
### 1.  
Αἲ αἴ·  
### 1.617  
Θρηνοῦσα πολλὰ τρανὸν οὐδὲν δεικνύεις·  
### 1.618  
πη γάρ μ’ ἀπαγγελεῖς ἀκούειν δείματα  
### 1.619  
πείθεις τε πολλὰ δειματοῦσθαι τοῖς λόγοις,  
### 1.620  
πη δὲ θρασύνεις, κοὐδὲν ἄρα καθαρῶς.  
### 1.621  
Οὐ μακρὰν ἔσται τέρμα τῶν ἠλπισμένων.  
### 1.622  
Αὐτὴ μὲν οὔπω ναὸς εἰσέβην σκάφος,  
### 1.623  
γραφῇ δ’ ἰδοῦσα καὶ κλύουσ’ ἐπίσταμαι·  
### 1.624  
ναύταις γὰρ ἢν μέτριος ᾖ χειμὼν φέρειν,  
### 1.625  
προθυμίαν ἔχουσι σωθῆναι πόνων,  
### 1.626  
ὁ μὲν παρ’ οἴαχ”, ὁ δ’ ἐπὶ λαίφεσι βεβὼς,  
### 1.627  
ὁ δ’ ἄντλον εἵργων ναός· ἢν δ’ ὑπερβάλῃ  
### 1.628  
πολὺς ταραχθεὶς πόντος, ἐνδόντες φορᾷ  
### 1.629  
παρῆκαν αὐτοὺς κυμάτων δρομήμασιν.  
### 1.630  
Οὕτως δὲ κἀγὼ δείν’ ὁρῶσα πήματα  
### 1.631  
ἄφθογγός εἰμι καὶ παρεῖσ’ ἐῶ στόμα·  
### 1.632  
νικᾷ γὰρ, ὡς οὐκ ἐκ Θεοῦ, δεινὸς κλύδων.  
### 1.633  
Σὲ δ’ ἐλπὶς ἀσφαλεστάτη δ’ εἴθε τρέφοι,  
### 1.634  
δέσποινα παγκοίρανε, μῆτερ Κοιράνου.  
### 1.635  
Ἀλλ’ ἐκ λόγου γὰρ ἄλλος ἐκβαίνει λόγος,  
### 1.636  
τίν’ ὧδε δ’ αὖ δέδορκ’ ἰθύνοντα δρόμον;  
### 1.637  
Ἂ ἄ· τίνα στείχοντ᾿ νῦν ἐνθάδε  
### 1.638  
στυγνοπρόσωπον, δακρύων πεπλησμένον;  
### 1.639  
Δέσποινα κούρη, Δεσπότου μῆτερ Λόγου,  
### 1.640  
μή με στυγήσῃς· οὐχ ἑκὼν, ἑκὼν δ’ ὅμως  
### 1.641  
λύπρ’ ἀγγελῶ σοι πρὸς παλαιοῖς καὶ νέα.  
### 1.642  
τέ δ᾿ ἐστίν; ὥς μοι φροιμίων ἄρχῃ κακῶν.  
### 1.643  
Δέσποινα κούρη, πῶς ἐρῶ; πῶς σοι φράσω,.  
### 1.644  
σοὶ γὰρ μερίμνης ἄξιον φέρω λόγον  
### 1.645  
σφοδρᾶς τ᾿ ἀνίας καὶ πικρῶν ἀλγηδόνων.  
### 1.646  
Ὦ πότνα κούρη, σεμνότατα παρθένε,  
### 1.647  
ὥς σε στενάζω λυγρὸς ὢν μύστης, ὅμως  
### 1.648  
τῷ Μυσταγωγῷ πιστὸς, κἂν πάσχονθ’ ὁρῶ.  
### 1.649  
Τί δ’ ἐστίν; ‘Eβραίων τί μηνύεις νέον;  
### 1.650  
Παῖς νῦν σὸς οὐκέτ᾿ ἔστιν, ὡς εἰπεῖν ἔπος·  
### 1.651  
δέδορκε μέντοι φῶς ἐπὶ σμικρᾶς ῥοπῆς.  
### 1.652  
Πῶς φής; τί τοῦτ᾿ ἔλεξας; οἶδας δ’ αὖ πόθεν;  
### 1.653  
Ἄγ’, εἰπέ μοι, φράσον, τίνι θνήσκειν μόρῳ  
### 1.654  
Χριστὸν τανῦν φὴς, Παῖδ’ ἀθανάτου Πατρός;  
### 1.655  
ὡς ἐλπὶς ἦν καὶ τόνδ’ ἀθάνατον μένειν  
### 1.656  
ῥύστην τ᾿ ἔσεσθαι παντὸς Ἰσραὴλ γένους.  
### 1.657  
Ἐπεὶ πόλιν γε τῆσδε Σαλομὼν χθονὸς  
### 1.658  
λιπόντες ἀφίκανον ἐς στρωτοὺς λίθους  
### 1.659  
ἄνακτ᾿ ἐμὸν σύροντες ἀλάστωρ ὄχλος,  
### 1.660  
αὐτίχ᾿ ὅμιλος οὐρανοδρόμῳ ξύλῳ  
### 1.661  
ἀνῆγον, ἦγον, ἦγον εἰς ἄκρον τέλος,  
### 1.662  
ὀρθὸς δ’ ἐς ὀρθὸν αἰθέρ’ ἐστηρίζετο.  
### 1.663  
Ἐς κλῶνα δ’ ἐγκάρσιον ἄλλον εὐθέως  
### 1.664  
ἔτεινον, ἐξέτεινον, ἥλωσαν χέρας,  
### 1.665  
πόδας δὲ καθήλωσαν ἐν πηκτῷ ξύλῳ.  
### 1.666  
Ὡς δ’ ἔσχον οὕτως Δεσπότην ἠρτημένον,  
### 1.667  
ἄλλοι μὲν αὐτὸν καλάμῳ κραταιβόλῳ  
### 1.668  
ἔβαλλον, ἀντίπυργον εἰσβάντες πέτραν,  
### 1.669  
ἄλλοι δ’ ὑσώπῳ σπόγγον ὄξους ἔμπλεον,  
### 1.670  
χολῇ κεκραμένου δ’ ἀνῆγον ἐς στόμα,  
### 1.671  
οἵδ’ ὠσὶν ἠχὴν οὐ σαφῶς δεδεγμένοι,  
### 1.672  
οὔτ᾿ εἶδον, οἷ’ ἔρεξε θαύματ’ ἐν βροτοῖς,  
### 1.673  
ἄλλως διῆγον καὶ διήνεγκαν Κᾶρας  
### 1.674  
καὶ στέρν’ ἔτυπτον ἀμαθῶς ἀγνωσίᾳ.  
### 1.675  
Ἐγὼ δὲ πόρρω, Δεσπότῃ γὰρ εἱπόμην,)  
### 1.676  
πρῶτον μὲν εἰς χλοηρὸν ἷζον που νάπος  
### 1.677  
τά τ᾿ ἐκ ποδῶν σιγηλὰ καὶ γλώσσης ἄπο  
### 1.678  
ἔσωζον, ὡς ὁρῶν νιν, οὐχ ὁρώμενος  
### 1.679  
ὄχλῳ κακεργάτῃ τε καὶ μιαιφόνῳ·  
### 1.680  
σέ τ᾿ αὐ δακρυχέουσαν ἑστῶσαν ἰδὼν  
### 1.681  
ἤλυθον εἰπεῖν οὐ καλῶς πεπραγμένα.  
### 1.682  
Ἰώ μοι, ἰώ·  
### 1.683  
Αἲ αἲ, τί δράσω; καρδία γὰρ οἴχεται.  
### 1.684  
Πῶς πῶς δ’ ἔτι ζώ καὶ φέρω ταῦτα κλύειν;  
### 1.685  
ἰδεῖν δὲ ταῦτα πῶς ποτ᾿ οἴσω παντλάμων;  
### 1.686  
Ἴτ’, ὦ γυναῖκες, τῆς Γαλιλαίας τέκνα,  
### 1.687  
προσείπατ᾿ καὶ προπέμψατε χθονός.  
### 1.688  
Ὠ δεῦτε, φίλαι, δεῦτε, λίπωμεν δέος.  
### 1.689  
Σὺ γὰρ φύγῃς τὸν δῆμον, ὡς τί μὴ πάθῃς;  
### 1.690  
Κἀγὼ δὲ τόνδε λοιπὸν εἰς τί καὶ τρέσω;  
### 1.691  
Ἴωμεν οὖν, ἴωμεν, ἀπέστω φόβος·  
### 1.692  
τί γὰρ ἔτι ζῆν κέρδος ἡμῖν ἐνθάδε;  
### 1.693  
Ἀλλ’ ἀπίωμεν, ὡς ἴδω Παιδὸς πάθη.  
### 1.694  
Ἰώ μοι, ἰώ·  
### 1.695  
Γυναῖκες, ὄψιν φαιδρὰν οὐχ ὁρῶ τέκνου·  
### 1.696  
χροιὰν γὰρ ἠλλάξατο καὶ κάλλος ξένον.  
### 1.697  
Γυναῖκες, ὄμμα στυγνὸν ὡς εἶδον τέκνου,  
### 1.698  
ποθῶ τεθνάναι, ζῆν δ’ ἔτ᾿ οὐδαμῶς στέγω.  
### 1.699  
χωρεῖτε χωρεῖτ’, οὐκέτι τὸ ζῆν φέρω.  
### 1.700  
Ὠ κοινὸν ὠφέλημα θνητοῖσιν φανεὶς,  
### 1.701  
Τέκνον ποθεινὸν, τοῦ δίκην πάσχεις τάδε;  
### 1.702  
ποινὰς δὲ ποίων ἀμπλακημάτων τίνεις;  
### 1.703  
ἁγνὰς γὰρ, ἁγνὰς χεῖρας αἱμάτων φέρεις  
### 1.704  
ἁγνά τε χείλη καὶ μέλος πᾶν καὶ στόμα,  
### 1.705  
ψυχὴν πάναγνον ἄδολον τε καρδίαν.  
### 1.706  
Καὶ πῶς ὁρῶ λῃσταῖς σε συνηρτημένον;  
### 1.707  
οὐδ’ ἐξ ἐπακτοῦ τινὸς ἐχθρῶν πημονῆς,  
### 1.708  
φίλος δ’ ἀπόλλυσ’ οὐκ ἄκονθ’ ἑκουσίως  
### 1.709  
μύστης, ὃν ὑπέδειξας ἄρτῳ σοῖς φίλοις  
### 1.710  
φειδεύμενος τάλανος, ὡς φύγῃ κακὸν,  
### 1.711  
κἂν οὐ συνῆκεν ἐμπαγεὶς βροχώμασι.  
### 1.712  
Τίνος δ’ ἕκητι γῆς ἀποστέλλει Πατὴρ,  
### 1.713  
τί σ’ ὧδ’ ἀτίμως ἠθέλησε τεθνάναι,.  
### 1.714  
Δύστηνος, οἷον οἷον ἔργον νῦν βλέπω  
### 1.715  
οὐ τλητὸν οὐδὲ λεκτὸν, ἀλλ’ ἀπωλόμην.  
### 1.716  
Αἲ αἵ, Τέκνον, σῶν πανταδίκων σφαγμάτων·  
### 1.717  
αἰ αἰ μάλ’ αὖθις, ὡς κακῶς διόλλυσαι,  
### 1.718  
οὐκ ἐξαμαρτὼν αὐτὸς, ἀλλ’ ἁμαρτίας  
### 1.719  
πρώτης γυναικὸς ἐξιώμενος βλάβην  
### 1.720  
Οἰδ᾿ οἶδα μὲν τάδ’, οἶδα δ’ οὐχ, ὅπως φράσω.  
### 1.721  
καὶ συνιῶ μὲν, οἷα ταῦτ’ ἔσται τάχει.  
### 1.722  
ἄλγος δ’ ὕπερθεν τῶν ἐμῶν ἐλπισμάτων.  
### 1.723  
στένω τε πυκνὰ συμφορᾷ νικωμένη ,  
### 1.724  
δάκρυσί τε βλέφαρα θερμοῖς τέγγεται·  
### 1.725  
ἀεὶ γάρ ἐστι τῶν γυναικείων φῦλον  
### 1.726  
πολύστονον τε καὶ πολύδακρυ πλέον.  
### 1.727  
Ἴδ’, ὦ γυναικῶν ἐξ ἁπασῶν βελτίων,  
### 1.728  
ὁ παρθένος πάρεστιν υἱός σοι νέος,  
### 1.729  
ἰδοὺ δὲ καὶ σοὶ, μύστα, μήτηρ παρθένος.  
### 1.730  
Τί γοῦν, τί, γύναι, δακρύοις τέγγεις κόρας;  
### 1.731  
τί δ’ αὖ κατηφεῖς ὄμμα καὶ δακρυρροεῖς  
### 1.732  
καὶ συγχυθεῖσ’ ἕστηκας, ἡνίκ’ εὐτυχεῖς,  
### 1.733  
κοὐκ ἀσμένη τόνδ’ ἐξ ἐμοῦ δέχῃ τρόπον;  
### 1.734  
Ταῦτα ξυνῳδὰ τοῖς προηγορευμένοις,  
### 1.735  
οἷς αὐτὸς εἶπον καὶ θεοπρόπων στόμα.  
### 1.736  
Νῦν καιρὸς ἐχθρὸν γηγενῶν τίσειν δίκην.  
### 1.737  
Τί δῆτα λοιπὸν σῷ γ’ ἐπιστένεις Τέκνῳ ;  
### 1.738  
Οὐδέν· λαοῦ τοῦδ’ ἐννοουμένη πέρι  
### 1.739  
ἔγωγ᾿ ἐμαυτῇ πρὸς λόγους ἀφικόμην  
### 1.740  
καὶ τούσδε θρηνῶ συμφορᾷ νικωμένη  
### 1.741  
ᾤμωξα θ’, οἷον ἔργον ἔστ᾿ εἰργαστέον  
### 1.742  
τοὐντεῦθεν αὐτοῖς, οἵ σ’ ἀνήρτησαν, Τέκνον,  
### 1.743  
καραδοκῶ τε πάνθ’, ὅπη προβήσεται.  
### 1.744  
λύπη δὲ κρείσσων καὶ βεβαίας ἐλπίδος.  
### 1.745  
Τον μὲν γὰρ ἡμῶν δυσμενῆ πεφυκότα  
### 1.746  
ῥᾷον κτενεῖς σὺ καὶ καταβάλῃς μόρον  
### 1.747  
θᾶττόν τ’ ἀνιὼν τοὺς ἀλάστορας τίσεις·  
### 1.748  
γυνη δὲ θῆλυ κἀπὶ δακρύοις ἔφυ·  
### 1.749  
ὅθεν κἀγὼ στένουσα καὶ πεπληγμένη  
### 1.750  
κέντροις ἀνίας ἡ τλάμων ὀδύρομαι.  
### 1.751  
Εἴμ’ εὐκλεὴς μὲν, ἀλλ’ ὅμως ἀπόλλυμαι  
### 1.752  
στερουμένη σῆς θεσπεσίας μοι θέας.  
### 1.753  
Ως γὰρ ἄελπτον δρᾶμα προσπεσὸν τόδε  
### 1.754  
ψυχὴν διέφθαρκ’· οἴχομαι γοῦν, τοῦ βίου  
### 1.755  
χάριν μεθεῖσα κατθανεῖν χρῄζω, Τέκνον ·  
### 1.756  
καὶ γὰρ ἔρημος ἄπολις τε τρύχομαι,  
### 1.757  
οὐ μητέρ’, οὐκ ἀδελφὸν οὐδὲ συγγενῆ  
### 1.758  
μεθορμίσασθαι τῆσδ’ ἔχουσα συμφορᾶς.  
### 1.759  
Κἂν μὴ τάχιστ᾿ ἴδω σε, πῶς οἴσω , Τέκνον ;  
### 1.760  
Ἀλλ’, ὦ φίλ’ Υἱὲ, μή μ’ ἔρημόν σου λίπῃς.  
### 1.761  
Θάρσησον· εὖ γὰρ τῶνδ’ ἐγὼ θήσω πέρι,  
### 1.762  
τὸ σὸν δ’ ἄραρε μᾶλλον· ἐξηγοῦ Θεὸν·  
### 1.763  
εὕρημα δ’ οὐκ οἶσθ’ οἷον εὕρηκας τόδε·  
### 1.764  
θήσω γὰρ αὖ σοι δῶρ’, ἃ καλλιστεύεται  
### 1.765  
ἐν οὐρανῷ γαίῃ τε καὶ πάσῃ κτίσει.  
### 1.766  
Πολλῶν δ’ ἕκατι τήνδε σοι δώσω χάριν.  
### 1.767  
Πέποιθα κοὔτι σοῖς ἀπιστῶ που λόγοις.  
### 1.768  
κἀμοὶ τάδ’ ἐστὶ λῷστα, γινώσκω καλῶς·  
### 1.769  
ἐγώ σ᾿ ἔτικτον, οἶδα δ’, ὡς ἐγεινάμην·  
### 1.770  
ὑπερτερεῖ δ’ ἄλγημα τῶν ἐγνωσμένων.  
### 1.771  
Ἀλλ’ ἄντομαι σε τοῦδε πρὸς σωτηρίου  
### 1.772  
πάθους, φέροντος ἀπάθειαν τῷ γένει,  
### 1.773  
μητροπρεπῶς τε σῶν ποδῶν ἐφάπτομαι,  
### 1.774  
οἴκτειρον, οἴκτειρόν με τὴν δυστλήμονα  
### 1.775  
καὶ μή μ’ ἔρημον ἐκπεσοῦσαν σοῦ λίπῃς,  
### 1.776  
δέξαι δὲ χώρᾳ καὶ δόμοις ἐφέστιον,  
### 1.777  
ἢν θᾶσσον οὐ βούλοιο σὴν δίκην κρίναι.  
### 1.778  
Οὕτως ἔρως σοι πρὸς Πατρός τελεσφόρος  
### 1.779  
σκοποῦ γένοιτο, καὶ θανόνθ’ ἑκουσίως  
### 1.780  
ἴδοιμι νεκρέγερτον ἤματι τρίτῳ,  
### 1.781  
ὡς αὐτὸς εἶπας πολλάκις πρὸς σοὺς φίλους·  
### 1.782  
τὸ πᾶν γὰρ οὕτως ἀσφαλέστερόν τ᾿ ἐμοὶ,  
### 1.783  
σύ τ᾿ αὐτὸς ὢν ὄλβιος ὀλβίου Πατρὸς  
### 1.784  
γνωσθεὶς ἀνυμνηθῇς γε πάσῃ τῇ κτίσει.  
### 1.785  
Μὴ γοῦν διάξω λυπρὸν εἰς μακρὸν βίον,  
### 1.786  
ὄχλος δ’ ἀλαστόρων γε τίσει τὴν δίκην  
### 1.787  
τὸν Δεσπότην κτείνας σε γῆς τε καὶ πόλου.  
### 1.788  
Οὑτοι γὰρ, ὡς ἔδρασαν, εὕρωσιν κακὰ,  
### 1.789  
ἃ τοῖσι δυσσεβοῦσι γίνεται βροτοῖς·  
### 1.790  
ἀλλ’ οὐ γὰρ αὐτῶν φροντίδ’ ὡς τέκνων ἔχω,  
### 1.791  
μή πως πάθωσιν οἱ προσήκοντες σφίσι,  
### 1.792  
πατρῷον ἐκπράσσοντες ἀσεβῆ φόνον·  
### 1.793  
ἀλλ᾿ αὐτὸς, ὦ σπλάγχνον, θεηγενὲς φάος,  
### 1.794  
κάτειργε, κατάπαυσον, ἔξελ’ ἐκ φόνου  
### 1.795  
ἐγκατάλειμμα σπέρματος πεφιλμένου.  
### 1.796  
Αἰνῶ, γύναι, τάδ’, οὐδ’ ἐκεῖνα μέμφομαι,  
### 1.797  
πολλῶν δ’ ἕκητι τήνδε σοι δοῦναι χάριν  
### 1.798  
ἐγὼ πρόθυμός εἰμι, κοὐκ ἂν ἐκπέσῃς.  
### 1.799  
Συλλήψομαι γὰρ τοῦδέ σοι πάμπαν σκοποῦ,  
### 1.800  
αὐτή τε γνοίης ζημίας ἀντιστροφὴν,  
### 1.801  
ἀπαλλαγεῖσα τῆσδε τῆς ἀθυμίας.  
### 1.802  
Ὤμοι, φρενὸς σῆς εὐγενοῦς τε κἀγαθῆς·  
### 1.803  
Ὠ Τέκνον, οἵᾳ συμφορᾷ συνεζύγης·  
### 1.804  
τὸ δ’ εὐγενές σου τῶν φρενῶν σῶον μένει·  
### 1.805  
ὅσην ἀεί μοι τὴν προμήθειαν φέρεις·  
### 1.806  
Ταῦτ᾿ ἐννοηθεῖσ᾿ ᾐσθόμην ἀβουλίαν  
### 1.807  
πολλὴν ἔχουσα καὶ μάτην λυπουμένη  
### 1.808  
μάτην θ’ ἑαυτῇ πρὸς λόγους ἀφικόμην.  
### 1.  
Ἄ ἄ·  
### 1.809  
Πολυστόνων ἄϊον ἰαχὰν γόων,  
### 1.810  
φωνὰν ἔκλυον, ἔκλυον βοὰν στόνων.  
### 1.811  
θεοκλυτεῖ δ’, ὡς ἄρα δεινά τις παθών.  
### 1.812  
Καὶ μὴν ὁ κλεινὸς ἄπο δὴ στείχει Πέτρος,  
### 1.813  
σκυθρωπὸς, οἰκτρὸς καὶ κατανενυγμένος,  
### 1.814  
θεοκλυτεῖ τις δ’ ὡς κακὸν ῥέξας μέγα.  
### 1.815  
Τί, Πέτρε, θρηνεῖς; Δείν’ ἔπραξας, ἀλλ’ ὅμως  
### 1.816  
ἔτ᾿ ἔστι καὶ σοὶ τῶνδε συγγνώμης τυχεῖν.  
### 1.817  
Ὠ Τέκνον, ὠ φίλτατον, ὦ Θεοῦ Λόγε,  
### 1.818  
σύγγνωθ’· ἁμαρτεῖν δ’ εἰκὸς ἄνθρωπον, Τέκνον,  
### 1.819  
καὶ Πέτρος ἐξήμαρτε τοὺς ὄχλους τρέσας.  
### 1.820  
Στέγουσα νῦν ἄπιθι, μῆτερ παρθένε·  
### 1.821  
λύω δὲ Πέτρῳ σφάλμα χρῃζούσης σέθεν·  
### 1.822  
καὶ γὰρ πάροιθεν σοῖς ἐπειθόμην λόγοις  
### 1.823  
σῆς εὐσεβείας κἀγαθῆς φρενὸς χάριν.  
### 1.824  
Καί μοι τὸ μὲν σὸν ἐκποδὼν ἔστω λόγου·  
### 1.825  
ἕλκει δὲ καὶ δάκρυα πολλήν μου χάριν  
### 1.826  
καὶ πάντα λύει δεσμὸν ἀμπλακημάτων.  
### 1.827  
Σοί τ᾿ αὐ παραινῶ· μηδένα βροτῶν στύγει,  
### 1.828  
μηδ’ οἱ μ’ ἀπῃώρησαν ἀνόμως ξύλῳ  
### 1.829  
Ὤμοι, φρενὸς σῆς εὐμενεστάτης ἀεί·  
### 1.830  
ὡς οὐδὲ πάσχων δυσμεναίνεις τῷ γένει  
### 1.831  
οὐδὲ προσηλώσασιν ὀργίζῃ ξύλῳ.  
### 1.832  
Τίς γὰρ ἂν ἔτλη θυμὸν ὀργῆς σου, Τέκνον;  
### 1.833  
ἢ τίς ἀγανάκτησιν ὑπέστη σέθεν;  
### 1.834  
Ἄπιθ’ ἄπιθι δυσμενῶν νῦν ἐκ μέσου·  
### 1.835  
ὧνπερ γὰρ οὕνεκ’ εἰς ἐμοὺς ἧκες λόγους,  
### 1.836  
τὰ μὲν πέπρακται, τῶν δ’ ἐγὼ μνησθήσομαι.  
### 1.837  
Ἐνταῦθα μέν σοι τῶνδ’ ἀπαλλάσσω λόγον.  
### 1.838  
Ἄραρεν, ὡς ἔοικεν, ὦ τάλαιν᾿ ἐγώ·  
### 1.839  
Αἲ αἴ· τίν’ ἐκφωνεῖς φρικώδη τήνδ’ ὄπα  
### 1.840  
γλυκασμὸς ὢν ὅλος δὲ καὶ θυμηδία;  
### 1.841  
Τίνος γε διψῶν ἀπεγεύσω πικρίας;  
### 1.842  
Αὖθίς τε διψᾶν κάρτα κέκραγες μέγα.  
### 1.843  
κραυγῆς ἀκούσασ’ ἐκπέπληγμαι παντλάμων  
### 1.844  
ἐγώ· τὸ μέντοι πρᾶγμ’, ἐφ’ ᾧ τανῦν στένεις.  
### 1.845  
οὐκ οἶδα, βουλοίμην δ’ ἂν ἐκ σέθεν κλύειν.  
### 1.846  
Φθέγξαι τι, δεῦρ’ ἄθρησον. Ἰώ μοι κακῶν·  
### 1.847  
Τί τί σὸν ὄμμα χρώς τε συντέτηκε νῦν;  
### 1.848  
Σιγήσατ’, ὦ γυναῖκες, ἐξειργάσμεθα·  
### 1.849  
ἐπίσχετ᾿ αὐδήν· Παῖδ’ ἐρωτῆσαι θέλω·  
### 1.850  
ὁρῶ γὰρ ἤδη τόνδε πλησίον μόρου,  
### 1.851  
ναὶ ναὶ βλέπω κλίναντα πάντιμον κάραν.  
### 1.852  
μικρὰν λιπόντα ῥᾳδίως ὁμιλίαν.  
### 1.853  
Ἔα, τί λεύσω; σὸν δέμας νεκρὸν, Τέκνον,  
### 1.854  
ἀθρῶ, μεγίστου θαύματος τόδ’ ἄξιον,  
### 1.855  
ὃς ἀρτίως κέκραγε πρὸς τὸν Πατέρα  
### 1.856  
φωνῇ κραταιᾷ γεῖσσα γῆς ταραξάσῃ,  
### 1.857  
οὗ πᾶσα μὲν χθὼν φθέγματος πληρουμένη  
### 1.858  
φρικῶδες ἀντεφθέγξατ᾿, εἰσορῶσι δὲ  
### 1.859  
θέαμα κρεῖσσον ὀμμάτων ἐφαίνετο ,  
### 1.860  
ὃν ἀρτίως ἔδρακον, ὃς φάος τόδε  
### 1.861  
οὔπω χρόνον παλαιὸν εἰσεδέρκετο.  
### 1.862  
Τί χρῆμα πάσχεις; τῷ τρόπῳ διόλλυσαι,  
### 1.863  
Τέκνον ; πυθέσθαι βούλομαι σέθεν πάρα.  
### 1.864  
Ἡ γὰρ ποθοῦσα καρδία πάντ᾿ εἰδέναι  
### 1.865  
κἀν τοῖς κακοῖσι λίχνος οὖσ’ ἁλίσκεται.  
### 1.866  
Ἑ ἒ ἒ ἒ  
### 1.867  
Τάδε ξυνῳδὰ τοῖς προηγορευμένοις;  
### 1.868  
Αἲ αἴ· τί δράσω; καρδία γὰρ οἴχεται.  
### 1.869  
Γυναῖκες, ὄψιν οὐχ ὁρῶ φαιδρὰν τέκνου·  
### 1.870  
χροιὰν γὰρ ἠλλάξατο καὶ κάλλος ξένον,  
### 1.871  
δεινὸν θέαμα· καὶ φόβος νεκροῦ θίγειν ·  
### 1.872  
διδάσκαλον φέρω γὰρ ἀστέρων πάθος,  
### 1.873  
γῆς γεῖσσα σαλευθέντα, ῥαγείσας πέτρας.  
### 1.874  
χωρεῖτε χωρεῖτ’ · οὐκέτ᾿ εἰμὶ προσβλέπειν  
### 1.875  
οἵα πρὸς αὐτὸν, ἀλλὰ νικῶμαι πόνοις.  
### 1.876  
Καὶ ξυνιῶ μὲν, οἷα ταῦτ᾿ ἔσται τάχει,  
### 1.877  
λύπη δὲ κρείσσων καὶ βεβαίας ἐλπίδος.  
### 1.878  
Παῖ Παντáνακτος, πῶς ἐς ᾄδου νῦν δόμους  
### 1.879  
οἴχῃ μόρων ἕκητι τῶν πρωτοσπόρων;  
### 1.880  
αἴφνης δ’ ἀπέπτης, ὡς μεθεὶς ἑκουσίως  
### 1.881  
ψυχήν· μόρος γὰρ οὔποτ᾿ ἦν ὑπέρτερος,  
### 1.882  
εἰ μὴ μεθῆκας Πατρὶ πνεῦμ᾿ ἑκουσίως.  
### 1.883  
Ἤκουσ’, ἔκλυον σὴν ὄπα πρὸς Πατέρα.  
### 1.884  
Τίνος δ’ ἕκατι γῆς σ’ ἀποστέλλει Πατήρ;  
### 1.885  
τί σ᾿ ὧδ᾿ ἀτίμως ἠθέλησε τεθνάναι,.  
### 1.886  
τί τὴν τεκοῦσαν μητέρ’ ὀρφανὴν σέθεν  
### 1.887  
τέθεικας; οἴμοι, συνθάνοιμί σοι, Τέκνον·  
### 1.888  
Ἰδοὺ τέθνηκας, τὶς με δέξεται πόλις;  
### 1.889  
τίς γῆν ἄσυλον καὶ δόμους ἐχεγγύους  
### 1.890  
ξένος παρασχὼν ῥύσεται δέμας τόδε;  
### 1.891  
Οὐκ ἔστι. Μείνω σ’ οὖν ἔτι σμικρὸν χρόνου,  
### 1.892  
ἢν τριττὸν ἦμαρ λαμπροφεγγὲς εἰσίδω,  
### 1.893  
ὡς αὐτὸς εἶπας νεκρέγερσιν μηνύων,  
### 1.894  
κἀγὼ πέποιθα καὶ στέγω ταῖς ἐλπίσι,  
### 1.895  
κἂν νῦν νέκυν βλέπουσ’ ἀπῃωρημένον  
### 1.896  
στένω ’μὲ μᾶλλον ἢ σὲ τῆς ἀπουσίας·  
### 1.897  
ἀπώλεσας γὰρ μᾶλλον ἢ κατέφθισο.  
### 1.898  
Εἰ γὰρ γενοίμην, Τέκνον, ἀντὶ σοῦ νεκρός ·  
### 1.899  
ὄλωλα, Τέκνον, οὐδέ μοι χάρις βίου.  
### 1.900  
Αἲ αἴ· κατ᾿ ὄσσων κιχάνει μ᾿ ἤδη σκότος·  
### 1.901  
ὄλωλα καὶ δὴ νερτέρων ποθῶ δόμους·  
### 1.902  
τὸ κατὰ γᾶς θέλω. τὸ κατὰ γᾶς κνέφας  
### 1.903  
τανῦν μετοικεῖν, σῆς θέας στερουμένη.  
### 1.904  
Δύστηνος, οἷον ἔσχον ἄρτ᾿ ἄλγημ᾿ ἐγὼ,  
### 1.905  
οὐ τλητὸν οὐδὲ ῥητον, ἀλλ’ ἀπωλόμην.  
### 1.906  
Πῶς δ’ ἐξ ἀναύδου καὶ μύσαντός ὄμματα  
### 1.907  
ἕξω παρηγόρημα, μήτηρ παντλάμων;  
### 1.908  
Ἄλλως σ’ ἄρ’ αὐτὴ, Τέκνον, ἐξεθρεψάμην,  
### 1.909  
ὃς τὴν τροφὴν ἅπασι δαψιλῶς νέμεις;  
### 1.910  
μάτην τ᾿ ἐμόχθουν καὶ κατεξάνθην πόνοις,  
### 1.911  
φεύγουσα χεῖρας τῶν φονώντων σοὶ, Τέκνον,  
### 1.912  
ἀρχῆς ἀπ’ ἄκρης σῶν ξένων γενεθλίων;  
### 1.913  
Ἀλλ’ οὐκ ἐγᾦμαι, κἂν στένω κἂν δακρύω.  
### 1.914  
Ἐγώ σ’ ἔτικτον, οἶδα δ’ ὥς σ’ ἐγεινάμην·  
### 1.915  
ὅθεν ποθ’ ἡ δύστηνος εἶχον ἐλπίδας  
### 1.916  
ἐν σοὶ μεγίστας γηροβοσκήσειν τ᾿ ἐμὲ  
### 1.917  
καὶ κατθανοῦσαν χερσὶν εὖ περιστελεῖν,  
### 1.918  
ζηλωτὸν ἀνθρώποισιν· οὐδ’ ὄλωλε μοι  
### 1.919  
ἐλπὶς γλυκεῖα σοῦ, Τέκνον, τεθνηκότος.  
### 1.920  
Ὦ φθέγμα γλυκὺ, γλυκὺ χάρμα μοι φέρον,  
### 1.921  
ὦ φιλτάτη πρόσοψις, ὦ ποθουμένη  
### 1.922  
ὡραιότης ἄρρητός ὑπὲρ πᾶν γένος.  
### 1.923  
εἰκὼν ἄγραφος ἀγράφου μορφώματος,  
### 1.924  
πῶς νῦν στυγνάζεις; οὐ φέρω βλέπουσά σε·  
### 1.925  
πῶς πῶς σιγᾷς νῦν οὐδ’ ὑπανοίγεις στόμα;  
### 1.926  
Δὸς φθέγμα μοι, δὸς, δὸς παρηγόρημά μοι·  
### 1.927  
φθέγξαι τι μικρὸν μητρὶ δυστήνῳ, Τέκνον·  
### 1.928  
ναὶ Τέκνον οἶδα καὶ Θεὸν μου, κἂν φέρῃς  
### 1.929  
θάνατον οἰκτρὸν ἀθανατίζοντά με,  
### 1.930  
θάνατον ἀθάνατον ἄγοντα κλέος  
### 1.931  
καὶ χάρμα παντὶ τῷ βροτῶν γένει μέγα.  
### 1.932  
τέτλαθι, παγκοίρανε, μαιμῶσα κλάειν·  
### 1.933  
ἑκὼν γὰρ ἔτλη πότμον, οὔκουν ἀέκων,  
### 1.934  
ὡς παμφάγον νῦν καμβαλὼν οἶτον γένους  
### 1.935  
ἔκδικος ἔλθῃ , Δεσπότης παντεργάτης,  
### 1.936  
λέβητι χρυσέῳ δ’ ἔπέψων μοι δέμας  
### 1.937  
σοφῇ προμηθείᾳ με καινίσῃ ξένως.  
### 1.938  
λυγρὸν γὰρ ἀπὸ γῆρας εὐφυῶς ξύσας  
### 1.939  
ἀνθρωπολοιγοῦ παμπαλαιᾶς μοι λύμης  
### 1.940  
κοῦρον φίλον θήσειεν ἡβώωντά με’  
### 1.941  
ὡς νῦν κάκιστον γῆρας ἅπαντας τρύχει,  
### 1.942  
ναὶ ναὶ τρύχει γῆράς με πημάτων βάρει  
### 1.943  
λώβης παλαιᾶς μητρὸς ἠπατημένης·  
### 1.944  
ἀλλ’ αὐτὸς ἀλύξαι με πημάτων ἔφη  
### 1.945  
αὐτὴν πρὸς αὐτὸν μητέρα στρέψαι τ᾿ ἐμὴν  
### 1.946  
καὶ γαῖαν οἶκόν θ’, ὃν προδοῦσ’ ἀφίκετο  
### 1.947  
βουλαῖς ἀνάγνοις θηρὸς ἠγριωμένου  
### 1.948  
ἐς τήνδε γαῖαν, μητέρα στεναγμάτων,  
### 1.949  
μετ᾿ ἀνδρὸς, ὃν πρὶν ἥδ’ ἀτιμάσασ’ ἔγνω·  
### 1.950  
ἔγνω γὰρ ἡ τάλαινα συμφορῶν ὕπο,  
### 1.951  
οἷον τὸ λιπεῖν οὖθαρ ἀρούρης πάρος.  
### 1.952  
Καὶ τοῦδ’ ἕκητι πάνθ’ ὑποστῆναι θέλειν  
### 1.953  
αὐτὸς προεῖπε καὶ θέλων ἔτλη μόρον,  
### 1.954  
ἤματι τριτάτῳ δ’ ἀνεγρέσθαι τάφου,  
### 1.955  
μύσταις φίλοις φέροντα χάρμα καὶ μέγα.  
### 1.956  
Εἰδώς τε ταῦτα πάντα πρὶν σαφῶς ἔφη.  
### 1.957  
Ἤδη δ’ ἔχει ξύμπαντα ταῦτα νῦν τέλος,  
### 1.958  
λείπει δὲ γηθόσυνον ἦμαρ καὶ μόνον,  
### 1.959  
καὶ τοῦτο νῦν μενοῦμεν, ἔσται δ’, ὡς ἔφη.  
### 1.960  
Ὁ γὰρ τὰ λυπρὰ νητρεκῆ νῦν γνωρίσας  
### 1.961  
καὶ χάρμα δείξει λαμπρὸν ἤματι τρίτῳ.  
### 1.962  
οἶδάς τε σὺ μάλιστα τέρμα δρωμένων·  
### 1.963  
θήσει δὲ λύπης ἀντὶ τῆσδε καὶ γόων  
### 1.964  
τιμὰς μεγίστας ἀνὰ γῆν σοι καὶ πόλον,  
### 1.965  
πλήσει τε πᾶσαν γαῖαν εὐδόξων λόγων,  
### 1.966  
ναούς τε σοι τεύξουσι τὸ βροτῶν φῦλον.  
### 1.967  
Θᾶττον γὰρ ἀντὶ τοῦδε δυσσεβοῖς φόνου  
### 1.968  
σεμνὴν ἑορτὴν τῇδε γῇ προσάψεται  
### 1.969  
καὶ γῆν Σολύμων ἱερὸν τεύξει πέδον·  
### 1.970  
ὧν εἵνεκα χρὴ μὴ μέτρου θρηνεῖν πέρα.  
### 1.971  
Μὴ δῆτα γοῦν, δέσποιν’, ἀφέρτατα στένε,  
### 1.972  
οὔτ’ ὄμμ’ ἐπαίρουσ’ οὔτ᾿ ἀπαλλάσσουσα γῆς  
### 1.973  
πρόσωπον, οὐ βλέφαρα δακρύων ῥοῆς.  
### 1.974  
Ἕως πότε στρέψεις δὲ κάτω τὴν δέρην,  
### 1.975  
ῥοαῖς καταρδεύουσα τὴν γῆν δακρύων,  
### 1.976  
ἔκδικον ὄμμα παντεπόπτου Δεσπότου  
### 1.977  
εἰδυῖα θᾶττον χάρμα σοι φέρειν μέγα,  
### 1.978  
πρὸς ὅν σε τείνειν ὄμμα καὶ μόνον δέον;  
### 1.979  
Οἶδας γὰρ, οἶδας· ἕψεται τοῖς φροιμίοις  
### 1.980  
καὶ τέρμα φαιδρὸν, γηθόσυνος ἡμέρα·  
### 1.981  
μίαν μόνην μεῖναί σε δεῖ τὴν αὔριον,  
### 1.982  
ὡς ξυμπερανθῇ φροντὶς, ἣ κἀμὲ τρύχει.  
### 1.983  
Υἱὸς σύ μοι πέφηνας ἄλλος, παρθένε·  
### 1.984  
αὐτὸς γὰρ εἶπεν Υἱὸς, ὅς μοι καὶ μόνος.  
### 1.985  
οἶδάς τε πάντως πάντα, τίς χρειὼ λέγειν;  
### 1.986  
ὡς ἀσπόρως ἔτικτον, ὠδίνων ἄτερ,  
### 1.987  
στερρᾶς τ᾿ ἔφυγον τῶν τόκων ἀλγηδόνας,  
### 1.988  
Θεοῦ τε Παῖδα τοῦτον ἀγγείλας ἔφη,  
### 1.989  
καὶ πόλλ’ ἔδρασεν, οἷα καὶ μόνου Θεοῦ.  
### 1.990  
Καὶ πῶς τανῦν οἴσαιμι γυμνὸν καὶ νέκυν  
### 1.991  
ἐν ἰκρίῳ βλέπουσ’ ἀπῃωρημένον,  
### 1.992  
ὃς γαῖαν ᾐώρησεν ὑδάτων ὕπερ,  
### 1.993  
δι’ ὃν τὸ φάος ἡλίου συνεστάλη,  
### 1.994  
καὶ τῆς σελήνης τ᾿ ἐσκότασε πᾶν σέλας,  
### 1.995  
καὶ ῥῆξιν ἀνέτλησαν αἱ πέτραι φόβῳ,  
### 1.996  
μνημεῖά τ᾿ ἠνοίγησαν εἰς δεῖγμα κράτους,  
### 1.997  
αὐτοῦ παθόντος ὑπὲρ αὐτῶν Αἰτίου.  
### 1.998  
Δέσποινα παγκοίρανε, μῆτερ τοῦ Λόγου,  
### 1.999  
αὐτὸς κἀγὼ τέθηπα , μὴ φέρων βλέπειν  
### 1.1000  
φρικτὸν θέαμα, Δεσπότην τεθνηκότα,  
### 1.1001  
ζωὴν τὸν ἐμπνέοντα τοῖς ζῶσι πνοῇ ,  
### 1.1002  
στένω τε πυκνὰ καὶ χέω θερμὸν δάκρυ·  
### 1.1003  
ἐλπὶς δ᾿ τρέφει με, καὶ θρηνῶν  
### 1.1004  
οὐ γὰρ ἀπιστῶ τοῖς λόγοις τοῦ Δεσπότου.  
### 1.1005  
Η καλλιφεγγὴς ἡμέρα δὲ τριτάτη  
### 1.1006  
τὸ τέρμα δείξει τῆς τρεφούσης ἐλπίδος,  
### 1.1007  
ἢ μὴ παρεξέλθοις. καὶ θανεῖν με συμφέρει.  
### 1.1008  
Τριτάταν ἁμέραν μὲν εἰδυῖα κλύω  
### 1.1009  
αὖθις φθορᾶς πάναγρον ἀνίσχειν δέμας·  
### 1.1010  
νῦν δ’ ἐχθρὸν ἦμαρ, ἐχθρὸν εἰσορῶ φάος  
### 1.1011  
καὶ δυστάλαιναν τὴν πάλαι μακαρίαν.  
### 1.1012  
Ὅθεν τὰ θνητῶν μᾶλλον ἡγοῦμαι σκιὰν,  
### 1.1013  
κοὐδ’ ἂν τρέσασ’ εἴποιμι τοὺς σοφοὺς βροτῶν  
### 1.1014  
δοκοῦντας εἶναι καὶ μεριμνητὰς λόγων,  
### 1.1015  
τούτους μεγίστην ζημίαν ὀφλισκάνειν.  
### 1.1016  
Θνητῶν γὰρ οὐδείς ἐστιν ὄλβιος φύσει,  
### 1.1017  
ὄλβου δ’ ἐπιρρυέντος εὐκλεέστερος  
### 1.1018  
ἄλλου γένοιτ’ ἄλλος, ὄλβιος δ’ ἂν οὔ.  
### 1.1019  
Πάντων, ὅσ’ ἔστ’ καὶ γνώμην ἔχει,  
### 1.1020  
γυναῖκες ἐσμὲν ἀθλιώτατον φυτὸν,  
### 1.1021  
ὅσαι τεκοῦσαι καὶ θανόντ’ εἶδον τέκνα·  
### 1.1022  
ὡς τρὶς θανεῖν θέλοιμ’ ἢ τεκεῖν ἅπαξ  
### 1.1023  
καὶ πότμον ἰδεῖν ἐντραφέντος μοι τέκνου.  
### 1.1024  
Ἀλλ’ οὐ γὰρ αὐτὸς πρὸς σὲ κἄμ’ ἥκει λόγος,  
### 1.1025  
ὠ παγκοίρανε πότνα, παρθέν’ ὀλβία.  
### 1.1026  
Ἠ πολλὰ παντὸς εἶ διάφορος γένους·  
### 1.1027  
ἐγὼ γὰρ ἀνδρὸς τέρψιν εἰσδεξαμένη  
### 1.1028  
ἀνθ’ ἡδονῆς ὠδῖνας ἐν λύπαις τρέφω,  
### 1.1029  
καὶ θνητὸν ὡς ἔτικτον, εἰδυῖα στέγω·  
### 1.1030  
κούφως φέρειν γὰρ συμφορὰς θνητοὺς δέον·  
### 1.1031  
σὺ δ’ ἀνδρὸς οὐκ ἔγνωκας εὐνὴν, παρθένε,  
### 1.1032  
Θεὸν τεκεῖν ἔκλυες ἀγγέλου, λέγεις·  
### 1.1033  
καὶ νεκρὸν αὐτὸν νῦν ὁρῶσα πῶς φέρεις;  
### 1.1034  
Ἐᾶτέ μ’· οὔτι φίλα μοι τὰ μὴ φίλα·  
### 1.1035  
ἤγγειλεν, οἷ’ ἤγγειλεν· οὐ μομφὴν ἔχει  
### 1.1036  
εὐάγγελος δόξης γε τῆς εὐαγγέλου·  
### 1.1037  
ἢν ἐσφάλην ἐγὼ δὲ τῆς ἀγγελίας,  
### 1.1038  
οὐκ οἶδ’, ὀχυρὰς ἐμφέρω γὰρ ἐγγύας.  
### 1.1039  
Θρηνεῖν δὲ δεῖ με’ δακρύων γὰρ ἄξια  
### 1.1040  
πέπονθα πολλὰ καὶ στένω καὶ δακρύω,  
### 1.1041  
ἔως ἴδοιμι ζῶντα τὸν τανῦν νέκυν.  
### 1.1042  
Δέσποινα κούρη, χρή σε συγγνώμην ἔχειν.  
### 1.1043  
εἴ τις ὑφ’ ἥβης σπλάγχνον εὔτονον φέρων  
### 1.1044  
μάταια βάζει, μὴ δόκει τούτων κλύειν·  
### 1.1045  
σοφωτέραν γὰρ ἴδμεν οὖσάν σε βροτῶν.  
### 1.1046  
Αἲ αἴ·  
### 1.1047  
Ἔτλην μεγάλων ἄξια θρήνων ἐγώ.  
### 1.1048  
Ὠ πένθος οὐ μετρητὸν οὐδ’ οἷόν τ᾿ ἰδεῖν.  
### 1.1049  
Φόνον ταλαίναις χερσὶν ἐξειργασạένοι,  
### 1.1050  
τὸν καλλίνικον κλεινὸν ἐξεπράξατε  
### 1.1051  
εἰς θρῆνον, εἰς δάκρυα· καγκαλὴς ἀγὼν  
### 1.1052  
ἐν αἵμασι στάζουσαν εἰσφέρειν χέρα.  
### 1.1053  
Φεῦ φεῦ· φρονήσαντες μὲν, οἷ’ ἔδράσατε,  
### 1.1054  
ἀλγήσατ᾿ ἄλγος δεινόν· εἰ δ’ ἔως τέλους  
### 1.1055  
ἐν τῷδ’ ἀεὶ μενεῖτ’, ἐν ᾧ καθέστατε,  
### 1.1056  
οὐκ εὐτυχοῦντες δόξετ’ οὐχὶ δυστυχεῖν,  
### 1.1057  
ἀλλ’ οὐκ, ἐγᾦμαι, ταῦτ’ ἀνατὶ παρίῃ.  
### 1.1058  
Τί γὰρ καλόν; τί δ’ ἀσεβῶς τῶνδ’ οὐκ ἔχει;  
### 1.1059  
Ὄλοισθ’ ὄλοισθε, στυγεροὶ μιαιφόνοι,  
### 1.1060  
οἱ Δεσπότην κτανόντες οὐ φροντίζετε,  
### 1.1061  
πᾶσαν τρέμουσαν εἰσορῶντες τὴν κτίσιν,  
### 1.1062  
ἀλλ’ ἐστὲ θήρᾳ τοῦ φόνου γαυρούμενοι.  
### 1.1063  
κακῶς πέπρακται πανταχοῦ, τὶς ἀντερεῖ;  
### 1.1064  
Ἅπας δ’ ἀληθῶς ὁ βροτῶν λυπρὸς βίος·  
### 1.1065  
στέργουσι δ’ αὐτὸν συμφοραῖς νικώμενοι.  
### 1.1066  
Σοὶ δ’ οὐχ ὅμοιον ἄλγος ἀνθρώποις, κόρη,  
### 1.1067  
κἂν οὐ μόνη σὺ σοῦ δ’ ἀπεζύγης τέκνου.  
### 1.1068  
Οὐ γὰρ ὅμοιος σὸς τόκος καὶ τοῦ  
### 1.1069  
ὅμως δὲ πάντα τλησικαρδίως φέρειν  
### 1.1070  
τανῦν προσήκει κάρτα τ’ αὖ πεποιθέναι.  
### 1.1071  
Αἲ αἰ·  
### 1.1072  
Δέδορκά τινα τῶν ἀλαστόρων, κόραι,  
### 1.1073  
οἱ συνέτριψαν τῶν μιαιφόνων σκέλη,  
### 1.1074  
κατευθύνοντα Παιδὸς εἰς ἧπαρ δόρυ.  
### 1.1075  
Δέδοικα δ’ αὐτὸν, μή τι βουλεύσῃ νέον  
### 1.1076  
καὶ δευτέραν μοι συμφορὰν δράσῃ πάλιν,  
### 1.1077  
Παῖδ’ ἢν ἴδοιμι καὶ νέκυν ὑβρισμένον.  
### 1.1078  
Ἰώ μοί μοι·  
### 1.1079  
Θέαμα δεινὸν ὄμμασι βλέπω νέον.  
### 1.1080  
Κατίδετ᾿ ἴδεθ᾿ αἷμα νυγέντος νεκροῦ,  
### 1.1081  
ὁρᾶθ᾿ ὁρᾶτε, πῶς διπλοῦς κρουνοὺς ῥέει·  
### 1.1082  
πλευρᾶς γὰρ αἷμα κοὐ πεφυρμένον ποτὸν  
### 1.1083  
ἔβλυσεν εὐθὺς, ὡς ἐνύγη τῷ ξίφει  
### 1.1084  
ἡβῶντος ἀνδρὸς δυσμενῶν ἐξ Αὐσόνων.  
### 1.1085  
Διπλοῦς ἔτι βλύζει τε κρουνὸς αὐτόθεν·  
### 1.1086  
αὐτὸς δ’ ὁ νύξας ἐκπλαγεὶς κέκραγε πως,  
### 1.1087  
ὡς ἔστιν ὄντως Παῖς Θεοῦ νέκυς ὅδε·“  
### 1.1088  
τρέχει δ’, ὁρᾶτε, καί γε προσπίτνει ξύλω,  
### 1.1089  
πίπτει τ᾿ ἐπ᾿ οὐδας τῇ θέᾳ νικώμενος  
### 1.1090  
στῆθός τε παίει καὶ περιπτύσσει πέδον,  
### 1.1091  
ἔνθ’ ἰκρίον πέπηγεν ἐμπεφυρμένον  
### 1.1092  
ῥείθρῳ καταρρέοντι τῆς πλευρᾶς ἔτι,  
### 1.1093  
ἀρύεταί τε χερσὶ κρουνοῦ καὶ κάραν  
### 1.1094  
ἔχρισεν, ὡς ἔοικεν, ὡς ἅγνισμ᾿ ἔχῃ.  
### 1.1095  
Ἔοικεν Ἄναξ πολλὰ τῇδ’ ἐν ἡμέρᾳ  
### 1.1096  
κακὰ ξυνάπτειν ἐνδίκως μιαιφόνοις·  
### 1.1097  
αὐτούς γε μέντοι, μὴ φίλους, δράσειε τι  
### 1.1098  
ἔκδικον ὄμμα Δεσπότου παντεργάτου.  
### 1.1099  
Ἴτω δίκ’, ἴτω φανερῶς ξιφηφόρος  
### 1.1100  
καὶ πυρφόρος τάχιστα τοῖς μιαιφόνοις.  
### 1.1101  
Ἔστι γὰρ ὄντως θαῦμα φρικτὸν εἰσορᾶν·  
### 1.1102  
ὁ μὲν γὰρ ὦσε κατὰ πλευρᾶς που δόρυ,  
### 1.1103  
πλευρᾶς νενυγμένης δὲ θαυμαστὸν νᾶμα  
### 1.1104  
ἔσταξεν εὐθὺς αἷμά τ᾿ οὐ πεφυρμένον,  
### 1.1105  
φρικτὸν θέαμα, καὶ τρόμος μ᾿ ὁρᾶν ἔχει.  
### 1.1106  
Διδάσκαλον φέρω γὰρ αὐτὴν τὴν κτίσιν,  
### 1.1107  
γῆς γεῖσσα σαλευθέντα, ῥαγείσας πέτρας  
### 1.1108  
τάφους τε νεκρῶν ἄφαρ ἠνεῳγμένους·  
### 1.1109  
αὐτὸς δ’ ὁ νύξας ἔντρομος πεσὼν θίγει.  
### 1.1110  
Ὠ τέκνον, ὠ φίλτατον, ὠ θεῖον κάρα,  
### 1.1111  
οὕτως ἐφάνης πᾶσι, καὶ τοῖς μὴ φίλοις,  
### 1.1112  
σφόδρα ποθεινὴ δακρύοισι συμφορά·  
### 1.1113  
κενοῖς τε καθάρσιον αἷμα τοῦ γένους·  
### 1.1114  
καὶ δυσμενεῖς φρίττουσιν, ἀθροῦντες ξένα,  
### 1.1115  
Θεοῦ τε κεκράγασι τρανῶς σ’ Υἱέα·  
### 1.1116  
πάντα τρέμουσιν, ἅτε μὴ γνώμην ἔχειν,  
### 1.1117  
οἱ δ’ ἐγγενεῖς σ’ ἔκτειναν ἀλόγῳ φθόνῳ,  
### 1.1118  
ἐξ ὧν σ’ ἐχρῆν στέφανον ἐς κάραν λαβεῖν,  
### 1.1119  
οὐχ οἷον ἐμπαίζοντες ἔστεψάν σέ πως·  
### 1.1120  
οἵδ’ οὐδὲ φροντίζουσι σ’ ἐνθεῖναι τάφῳ.  
### 1.1121  
Πῶς οὖν ἐγώ σε τοῦ ξύλου καταγάγω:  
### 1.1122  
ποίῳ δὲ τύμβῳ καταθείμην σὸν δέμας;  
### 1.1123  
οἵοις τε πέπλοις κατακαλύψω νέκυν;  
### 1.1124  
πῶς καὶ τἀπιχώρια μέλψω σοι μέλη;  
### 1.1125  
τίνος σε κηδεύσουσιν, ὦ Τέκνον, χέρες;  
### 1.1126  
οἴμοι, τί δράσω; τίς γένωμαι  
### 1.1127  
Τί ταῦτ᾿ ἀλύω; πειστέον τοῖς σοῖς λόγοις  
### 1.1128  
ἔργοις θ’, ὅσ’ ὑπέδειξας εἰς μαρτυρίαν,  
### 1.1129  
ὡς ἔστιν ἅπαν σοι θελητὸν δυνατόν.  
### 1.1130  
Πολλῶν ταμίας ἐστὶν ἀέλπτων Θεὸς,  
### 1.1131  
πολλά τ᾿ ἀέλπτως πολλάκις κραίνει Θεὸς,  
### 1.1132  
τὰ δ’ αὖ δοκηθέντ’ οὐκ ἐφεῦρε καὶ τέλος·  
### 1.1133  
σὺ δ’ ἀδοκήτων αὐτὸς εὕροις μοι πόρον.  
### 1.1134  
Καὶ μὴν ὅδ’ Ἰώσηπος ἐν σπουδῇ ποδὸς  
### 1.1135  
στείχει, νέον τι πρᾶγμ’ ἴσως ἔχων φράσαι.  
### 1.1136  
Ἀτὰρ τόδ’ ἄλλο θαῦμα καὶ παρ’ ἐλπίδα,  
### 1.1137  
μύστην νύχιον τῷδε συντρέχοντα πως,  
### 1.1138  
σκεύη φέροντα προσφυᾶ τῇ καθόδῳ.  
### 1.1139  
Ὠ μάκαρ, ὃς τὰ τοῦ Θεοῦ μυστήρια  
### 1.1140  
εἰδὼς ἁγιστεύει θ’ ἑαυτοῦ βιοτὰν  
### 1.1141  
καὶ θιασεύεται καθαρμοῖσί ψυχὰν  
### 1.1142  
δέμας τε παντὸς ἀνατινάσσων ῥύπου  
### 1.1143  
κύκλῳ τε πασῶν ἀρετῶν στέφων κάραν  
### 1.1144  
ἀεὶ θεραπεύειν θοάζει τὸν Θεὸν.  
### 1.1145  
Τὸ σωφρονεῖν γὰρ καὶ σέβειν τὰ τοῦ Θεοῦ  
### 1.1146  
κάλλιστον, οἶμαι δ’ αὐτὸ καὶ σοφώτατον  
### 1.1147  
θνητοῖσιν εἶναι χρῆμα τοῖσι χρωμένοις.  
### 1.1148  
Ὠ φίλταθ’, ὡς σὴν γῆρυν ᾐσθόμην κλύων,  
### 1.1149  
σοφὴν σοφοῦ παρ’ ἀνδρός· ἐκ μακρᾶς ὁδοῦ  
### 1.1150  
ἥκω δ’ ἕτοιμος τήνδ’ ἔχων σκευὴν τάχει,  
### 1.1151  
ὅπως νέκυν θάψαιμι τὸν πεφιλμένον.  
### 1.1152  
Δεῖ γάρ νιν ὄντα καὶ πάρος σεπτὸν φίλον,  
### 1.1153  
ὅσον καθ’ ἡμᾶς, καὶ νέκυν τοῦτον σέβειν.  
### 1.1154  
Πῶς χρὴ κατάγειν, πῶς δὲ πρὸς τύμβον φέρειν  
### 1.1155  
πέπλοις ἐνειλίσαι τε; Νῦν ἡγοῦ σύ μοι  
### 1.1156  
νέος γέροντι, παρθένος, σὺ γὰρ σοφός·  
### 1.1157  
ὡς οὐ κάμοιμ’ ἂν, εἴθ’ ἕως εἴθ᾿  
### 1.1158  
ἕως νέκυν θήσοιμι καινῷ μου τάφῳ·  
### 1.1159  
ὅσον δέον γὰρ μὴ γένους κοινωνίαν  
### 1.1160  
ἔχοντι μύστῃ, τοῦτον οἰκτείρω κἀγώ.  
### 1.1161  
Ὅδ' αὐτὸς ὑμῶν ἀπόνως ἡγήσεται  
### 1.1162  
καὶ πᾶσαν εὐμάρειαν ἐν χεροῖν διδοῖ.  
### 1.1163  
Ὦ χρῆμα καγκαλὲς Θεοῦ, δέσποιν’  
### 1.1164  
τί Παῖδα πρὸς σὸν τήνδ’ ἄγουσ’ ἐρημίαν  
### 1.1165  
ἕστηκας, αὐτῷ θρεομένη σαυτῆς λυγρά;  
### 1.1166  
καί σοι μόνος πάρεστι μύστης παρθένος,  
### 1.1167  
λιπὼν ἀδελφὸν ἐν χορῷ μυστηπόλων,  
### 1.1168  
ἄλλοι δ’ ὀπαδοὶ τῶν γόων πεπλησμένοι  
### 1.1169  
φεύγουσι, πολλῷ τῷ φόβῳ πεφρικότες,  
### 1.1170  
οὐδ’ εἶδον οὐδὲν τῶν νεωτέρων κακῶν,  
### 1.1171  
σὺ δ’ οὐ πέφρικας δυσμενῶν ἀβουλίαν.  
### 1.1172  
Ἐγὼ δέδοικα, μή τι βουλεύσῃ νέον  
### 1.1173  
ὅμιλος ἐχθρὸς, δυσμενὴς, μιαιφόνος·  
### 1.1174  
βαρεῖα γὰρ φρὴν οὐδ’ ἀνέξεται κλύειν,  
### 1.1175  
κἂν νεκρὸν ἢν δοίημεν ἐντίμῳ ταφῇ.  
### 1.1176  
Οὔπω γὰρ οὐκ ἔληξαν οὐδ’ ἔσχον κόρον  
### 1.1177  
μιαιφονίας καὶ κακῆς ἀβουλίας;  
### 1.1178  
Ζηλῶ σ’· ἐν ἀρχῇ πῆμα κοὐδέπω μέσοι.  
### 1.1179  
Τί δ’ ἐστὶν, ὦ γηραιέ; μὴ σίγα, φράσον.  
### 1.1180  
Ἤκουσά του λέγοντος, οὐ δοκῶν κλύειν,  
### 1.1181  
θώκους προσελθὼν, ἔνθα δὴ παλαίτεροι  
### 1.1182  
θάσσουσι σεμνὰν ἀμφὶ Σαλομὼν στοὰν,  
### 1.1183  
ὡς τόνδε νεκρὸν οὐκ ἐᾷ πρεσβυτέρων  
### 1.1184  
ὄχλος, προσιὼν τῆσδε κοιράνῳ χθονὸς,  
### 1.1185  
θάπτειν. Ὁ μέντοι μῦθος εἰ σαφὴς ὅδε,  
### 1.1186  
οὐκ οἶδα, βουλοίμην δ’ ἂν οὐκ εἶναι τάδε.  
### 1.1187  
Ἐμοὶ γὰρ αύτὸν ἐξέδωκεν ὡς φίλῳ,  
### 1.1188  
αὐτὸν δυσωπήσαντι λαβεῖν τὸν νέκυν  
### 1.1189  
Τὸ πᾶν ὄλωλεν, εἰ κακὸν προσοίσομεν  
### 1.1190  
νέον παλαιῷ, πρὶν τόδ’ ἐξηντληκέναι,  
### 1.1191  
ὡς αὐτὸς εἶπεν ἤματι τρίτῳ πέρας  
### 1.1192  
τὰ λυπρὰ λαβεῖν γηθοσύνῃ καρδίας.  
### 1.1193  
Οὐ τοῦτο Πατὴρ Παῖδ’ ἀνέξεται παθεῖν.  
### 1.1194  
Παλαιὰ καινῶν λείπεται κηδευμάτων,  
### 1.1195  
κοὐκ ἐκεῖνος τοῖσδε φίλος δόγμασιν.  
### 1.1196  
αὑτούς γε μὴν δράσειεν· οὐ γὰρ παύσεται  
### 1.1197  
χόλου· σάφ’ εἶπε καὶ κατεμπρῆσαι πόλιν.  
### 1.1198  
Ἐχθρούς γε μέντοι, μὴ φίλους, δράσειε τι  
### 1.1199  
ἔκδικον ὄμμα Πατρός ἀμυντήριον.  
### 1.1200  
Οὐ γὰρ μὰ τὴν δέσποιναν, ἣν ἀεὶ σέβων  
### 1.1201  
ἐξ Υἱέος νῦν εἱλόμην ὡς μητέρα,  
### 1.1202  
χαίρων τις αὐτῶν τοῦδε διάξει φόνου·  
### 1.1203  
Θεὸς γὰρ, ὡς ἔγνωμεν ἐκ τῶν θαυμάτων,  
### 1.1204  
ὧν καὐτὸς εἶδες πολλὰ καὶ τανῦν βλέπεις’  
### 1.1205  
οὐδ’ ἠγνόησας ἡλίου τόσον σκότος,  
### 1.1206  
ἐπείδ’ ἔκλινε καὶ μεθῆχ’ ἑκουσίως  
### 1.1207  
ψυχήν· μόρος γὰρ οὔποτ’ ἦν  
### 1.1208  
εἰ μὴ κελευσθεὶς ἧκε τῇ καρὸς κλίσει.  
### 1.1209  
τοὐνθένδε μᾶλλον φρικτὸν ἦν θέαμ᾿ ὁρᾶν·  
### 1.1210  
γῆς γεῖσσα σαλευθέντα, ῥαγείσας πέτρας,  
### 1.1211  
τάφους τε νεκρῶν εἶδες ἠνεῳγμένους.  
### 1.1212  
Ὡς δ’ αὖ τις ἧκεν ἀνατινάσσων δόρυ,  
### 1.1213  
νύσσει παραστὰς νειάτην πλευρὰν ξίφει,  
### 1.1214  
ἀκμαῖος ἀνήρ· τῆς τομῆς γὰρ  
### 1.1215  
πληγὴν βαθεῖαν, ὦλκα τραύματος βλέπων·  
### 1.1216  
οὗτος μὲν ὦσε κατὰ πλευρᾶς που δόρυ,  
### 1.1217  
πλευρᾶς νενυγμένης δὲ θαυμαστῶς ὕδωρ  
### 1.1218  
ἔσταξεν εὐθὺς αἷμά τ᾿ οὐ πεφυρμένον·  
### 1.1219  
διπλοῦς γὰρ ἐστάλαξε κρουνὸς αὐτόθεν,  
### 1.1220  
φρικτὸν θέαμα· πᾶσι δ’ ἦν φόβος θίγειν.  
### 1.1221  
Αύτὸς δ’ ὁ νύξας ἐκπλαγεὶς κέκραγε πως·  
### 1.1222  
„Ὄντως ὁ παρὼν νεκρὸς ἔστι Παῖς  
### 1.1223  
τλήμων τε μήτηρ ἐμπαρεστῶσ’ ἰκρἰῳ  
### 1.1224  
πίπτει στένουσα καί γε προσπιλνᾷ ξύλῳ,  
### 1.1225  
ᾤμωξε δ’ εὐθὺς καὶ περιπτύσσει πόδας  
### 1.1226  
καὶ χερσὶν ἠρύσατο δικρούνου ῥοῆς  
### 1.1227  
κυνοῦσά αὐδᾷ τοιάδ’· „Ὦ θεῖον  
### 1.1228  
βροτῶν μὲν αὐτὸς καὶ θανὼν κήδῃ σαφῶς  
### 1.1229  
κενοῖς τε καθάρσιον ἀνθρώπων γένους,  
### 1.1230  
σὲ δ’ οὐδὲ φροντίζει τις ἐνθεῖναι τάφῳ.“  
### 1.1231  
Επεὶ δὲ θρήνων καὶ γόων ἐπαύσατο,  
### 1.1232  
κρῄζουσ᾿ ἄκραντον ἐξαναστῆναι δέμας,  
### 1.1233  
προσείχεθ’ ὥστε κισσὸς ἔρνεσιν δάφνης.  
### 1.1234  
Χρόνῳ δ’ ἀπαλλαγεῖσα τῶν γόων ἔφη·  
### 1.1235  
„Τί ταῦτ᾿ ἀλύω; πειστέον Παιδὸς λόγοις  
### 1.1236  
ἔργοις θ’, ὅσ’ ὑπέδειξεν εἰς μαρτυρίαν,  
### 1.1237  
ὡς ἔστιν αὐτῷ πᾶν θελητὸν δυνατόν·  
### 1.1238  
καὶ τῶν ἀέλπτων τὸν πόρον δ’ αὐτὸς διδοῖ.“  
### 1.1239  
Ταῦτ’ εἶπε, καὶ παραυτίχ’ ὡράθης σύ μοι.  
### 1.1240  
Θαυμάστ᾿ ἔφησας, καὶ τὸ πρᾶγμα δεικνύει.  
### 1.1241  
Ἀτὰρ σύ γ’, (οὐ γὰρ καιρὸς εἰδέναι τάδε  
### 1.1242  
δέσποιναν,) ἡσύχαζε καὶ σίγα λόγον  
### 1.1243  
καὶ θᾶττον ὡς μάλιστα τῶνδ’ ἔρημ’ ἄγε,  
### 1.1244  
καὶ μὴ πελάζητ’ ἐγγὺς ἐνθυμουμένοις  
### 1.1245  
μηδὲ προσέλθητ’, ἀλλὰ φυλάσσεσθε που  
### 1.1246  
ἄγριον ἦθος, στυγερᾶς φύσιν φρενός.  
### 1.1247  
Ω καλλίνικοι, χαίρετ’, ὦ φίλοι δύο,  
### 1.1248  
ὁ Νικόδημος σὺν Ἰωσήπῳ δίῳ,  
### 1.1249  
εἰς καιρὸν ἥκατ’, εὖγε δ’ εὖ πεπράχατε.  
### 1.1250  
Πιστοῖς φίλοις γὰρ συμφορὰ τὰ τῶν φίλων  
### 1.1251  
πίπτοντα κακῶς καὶ φρενῶν ἀνθάπτεται.  
### 1.1252  
Σπεύσατέ νῦν, σπεύσατέ, καταγάγετε·  
### 1.1253  
πρὸς τοῦτο γὰρ ἥκοντας ἄμφω νῦν βλέπω ’  
### 1.1254  
ἄνιτ’ ἄνιτε θᾶσσον, ὡς ἄν μοι νέκυν  
### 1.1255  
καταγάγητε, δεσποτείας ὠλένας  
### 1.1256  
ὅπως κατασπάσαιμι καὶ σύμπαν μέλος,  
### 1.1257  
κυνοῦσα σάρκας, ἅσπερ ἐξεθρεψάμην.  
### 1.1258  
Ἔξιθ᾿ ἄπιθι, μή σέ τις μιαιφόνων  
### 1.1259  
κακῶς δράσειεν, οὐδ’ ὁρᾶν ἀνέξεται.  
### 1.1260  
Ἡμεῖς δ’ ἄνιμεν, ὡς ὁρᾷς, καὶ τὸν νέκυν  
### 1.1261  
καταγάγωμεν χερσὶν ἰδίαις τάχει.  
### 1.1262  
Ναὶ, φίλε Νικόδημε, σὺ πρῶτος τάχει  
### 1.1263  
ἔμβαινε πηκτάς κλίμακος πρὸς ἐμβάσεις,  
### 1.1264  
ἐκπασσαλεύσων διγλύφου δοκοῦ δέμας  
### 1.1265  
λέοντος, ὃν γέγηθε θηράσας λαός.  
### 1.1266  
Σὺ δ’ ἔξιθ’ ὡς τάχιστα καὶ θρηνοῦσα περ·  
### 1.1267  
ὡς ταῦτ᾿ ἄραρε, κοὐκ ἔχεις ἰσχὺν, ὅπως  
### 1.1268  
ταῦτ᾿ ἀνατρέψῃς, κἂν στένῃς κἂν δακρύῃς.  
### 1.1269  
Δειλαί᾿ δύστηνος, εἰ Παῖδ’ οὐχ ὁρῶ  
### 1.1270  
κἂν τεθνεῶτα, μέχρι καὶ τύμβος λάβῃ·  
### 1.1271  
φύγω δὲ δῆμον, ἵνα μή τι καὶ πάθω;  
### 1.1272  
Παιδὸς γὰρ ἄνευ τὶς ἔρως μοι τοῦ βίου;  
### 1.1273  
κλαῦσαι νεκρόν μοι Παῖδα καὶ θάψαι πάρες  
### 1.1274  
ψαῦσαι ποδῶν τε καὶ κατασπάσαι μέλη.  
### 1.1275  
Ἄγ’, ὦ τάλαινα χεὶρ ἐμὴ, νεκροῦ λαβοῦ.  
### 1.1276  
Μὴ μὴ κροσοίσῃς χεῖρα μηδ’ ἅψῃ νεκροῦ,  
### 1.1277  
μὴ δῆτ’, ἐπεί μιν ταῖνδ’ ἐγὼ θάψω χεροῖν,  
### 1.1278  
τὸν Νικόδημον εἰσφέρων συνεργάτην,  
### 1.1279  
μύρων χύσιν φέροντα δαψιλεστάτην,  
### 1.1280  
ὡς μή τις αὐτὸν δυσμενῶν καθυβρίσῃ,  
### 1.1281  
πέπλους ἀνασπῶν σῶμά τ' ἐκφέρων τάφου.  
### 1.1282  
Ὡς γὰρ προσήκει μὴ γένους  
### 1.1283  
ἔχοντι, κἀγὼ τὸν νέκυν τιμῶ φίλον.  
### 1.1284  
Πῶς δ’ οὖν κομίζειν ἢ τί χρὴ δεδρακότας  
### 1.1285  
τὸν νεκρὸν ἡμᾶς σῇ χαρίζεσθαι φρενὶ,  
### 1.1286  
φρόντιζ'· ἐμοῖς δὲ χρωμένη βουλεύμασι  
### 1.1287  
σιγῇ φέρ᾿· ἔσται γὰρ τὸ πᾶν πανευπρεπές.  
### 1.1288  
ὠμὀν ὠμὸν εἰς σὸν Παῖδα τεθνεῶτ᾿  
### 1.1289  
εἶναι γὰρ Ἰουδαῖος οὐκ ἀναίνομαι·  
### 1.1290  
ἀτὰρ τοσοῦτον οὐ δυνήσομαί ποτε  
### 1.1291  
τὸν σὸν πιθέσθαι Παῖδ’ ὅπως οὐκ ἐσθλὸς ἦν,  
### 1.1292  
οὐδ’ εἰ τὸ σύμπαν τῶν βροτῶν λέγει γένος  
### 1.1293  
καὶ τὴν ὀρεινὴν γραμμάτων πλήσειέ τις  
### 1.1294  
ὕλην, ἐπεί μιν ἐσθλὸν ἐπίσταμαι.  
### 1.1295  
Ἔκτειν᾿ ὅμως, ἄνασσα, χεῖρας σὺν κόραις,  
### 1.1296  
δέξαι τε νεκρὸν Παῖδα σὸν πεφιλμένον,  
### 1.1297  
καὶ κλαῦσον, ὡς βούλοιο, καὶ ψαῦσαι μελῶν.  
### 1.1298  
Κάλλιστον εἶπας μῦθον, ἐν δ’ εὐεργέταις  
### 1.1299  
τολοιπὸν ἤδη καὶ φίλοις ἔσῃ πλέον,  
### 1.1300  
ὡς καλλίνικος, ᾗ κλέος νίκης μέγα.  
### 1.1301  
Οὐκοῦν, γεραιὲ φίλτατ᾿ λάβε,  
### 1.1302  
ἐναγκάλισαι Παῖδα καὶ προσέλκυσαί.  
### 1.1303  
λαβοῦ λαβοῦ νῦν καὶ κατόρθωσον δέμας,  
### 1.1304  
ὄρθου κεφαλὴν, πῆχυν ἐνθεὶς αὐχένι  
### 1.1305  
πλευρὰν πλευρὰν δὲ τοῦδ’ ἀείρατε.  
### 1.1306  
Ἔκτειν᾿, ἄνασσα, χεῖρας, αἵ τ' ἄλλαι κόραι,  
### 1.1307  
δέχνυσθε νεκρὸν, ὃς νεκροῖς ζωὴν διδοῖ,  
### 1.1308  
κἀγὼ δ’, ὅσον δύναμις, ὑποδέξομαι.  
### 1.1309  
Ἄγ’, ὦ τάλαινα χεὶρ ἐμὴ, νεκρὸν λάβε.  
### 1.1310  
Φεῦ φεῦ· τί λεύσω; ταῖν χεροῖν τί νῦν φέρω;  
### 1.1311  
τὶς ἐστιν οὗτος, ὃν νέκυν χεροῖν ἔχω;  
### 1.1312  
πῶς καί νιν ἡ δύστηνος εὐλαβουμένη  
### 1.1313  
πρὸς στέρνα θῶμαι; τίνα θρηνήσω τρόπον;  
### 1.1314  
Αὐτὸς δὲ δοίης καὶ προσειπεῖν σ’ ὡς νέκυν  
### 1.1315  
καὶ πᾶν κατασπάσαι με σὸν μέλος, Τέκνον.  
### 1.1316  
Χαῖρ’, ὕστατόν σ’ ὁρῶσα νῦν προσφθέγγομαι,  
### 1.1317  
ὃν μήποτ’ αὐτὴ φύσασ’ ὤφελον νέκυν  
### 1.1318  
τανῦν ἰδέσθαι φθίμενον σ’ ὑπ’ ἀνόμων.  
### 1.1319  
Δὸς ἀσπάσασθαι μητρὶ δεξιὰν χέρα.  
### 1.1320  
Ὦ φιλτάτη χεὶρ, ἧς ἐγὼ πόλλ’ εἰχόμην  
### 1.1321  
προσειχόμην θ’ ὡς κισσὸς ἔρνεσι δρυός·  
### 1.1322  
Ὦ φίλον ὄμμα, φίλτατον δἐ μοι  
### 1.1323  
καὶ σχῆμα καὶ πρόσωπον εὐγενὲς τέκνου·  
### 1.1324  
Ὦ γλυκυτάτη προσβολὴ τῶν  
### 1.1325  
Ὦ θέσκελος χρὼς πνεῦμά θ’ ἥδιστον τέκνου·  
### 1.1326  
Ὦ θεῖον ὀδμῆς ἆσθμα· καὶ γὰρ ἐν  
### 1.1327  
οὖσ’ ᾐσθόμην σου κἀνεκουφίσθην κέαρ.  
### 1.1328  
Τί σ’ ὧδ’ ἀτίμως ἠθέλησας τεθνάναι;  
### 1.1329  
τί τὴν τεκοῦσαν μητέρ’ ὀρφανὴν σέθεν  
### 1.1330  
τέθεικας; Οἴμοι, συνθάνοιμί σοι. Τέκνον·  
### 1.1331  
θανεῖν με κρεῖττον ἢ θανόντα σε βλέπειν  
### 1.1332  
Πῶς ἐξ ἀναύδου καὶ μύσαντός ὄμματος  
### 1.1333  
ἕξω παρηγόρημα; πῶς δ’ οἴσω μένειν.,  
### 1.1334  
Ὦ χρωτὸς ἡδὺ πνεῦμα· μάτην ἄρα  
### 1.1335  
ἔθρεψε, Τέκνον, μαζὸς οὑμὸς σπαργάνοις,.  
### 1.1336  
μάτην δ’ ἐμόχθουν καὶ κατεξάνθην πόνοις  
### 1.1337  
ἀρχῆς ἄκρης σῶν ξένων γενεθλίων;  
### 1.1338  
Ἠ πολλὰ μὲν ζῶν, πολλὰ δ’ εἰς ᾄδου μολὼν,  
### 1.1339  
Παγκράτορος Παῖ, τῆς ἐμῆς ἥψω φρενός.  
### 1.1340  
Εκ τῶνδε πρώτων πρῶτον ἄρξομαι λέγειν.  
### 1.1341  
Ὕβρις μὲν, ἥγ’ ἔσφηλε πάντων μητέρα  
### 1.1342  
καὶ πατέρα πρώτιστον, ὃς βροτῶν γένος  
### 1.1343  
ἔσπειρε κἀξήμησε κάλλιστον θέρος,  
### 1.1344  
τεκεῖν μ᾿ ἔθηκε παραδόξως σ’, ὦ Τέκνον,  
### 1.1345  
εὔδοξον, ὡς ἔδοξε σῷ Γεννήτορι,  
### 1.1346  
πρὶν ἢ γενέσθαι κἀμὲ καὶ πᾶσαν κτίσιν,  
### 1.1347  
κἀπείσ᾿ ἐτέχθην, Πατρός, οἶμαι, σοῦ κρίσει  
### 1.1348  
τρέφειν με πατὴρ οὐ βροτείαν ἐσχάραν  
### 1.1349  
μήτηρ τ’ ἔδωκεν ἱεροὺς ἀμφὶ δόμους,  
### 1.1350  
ἔνθ’ ἐκτραφεῖσαν χειρὸς ἀγγέλου ξένως  
### 1.1351  
εἰς καιρὸν ἀνδρὶ σώφρον’ ἐκδέδωκε με  
### 1.1352  
γερουσία ξύμπασα τηρεῖν ἐννόμως,  
### 1.1353  
οὐκ ἀθεεὶ καὶ τοῦτο, θείᾳ δὲ κρίσει,  
### 1.1354  
ὡς εὐλόγως ἔλεγχον εἰς καιρὸν φέρω  
### 1.1355  
καὶ παιδαγωγὸν Παιδὸς, οὗ γονῆς ξένος.  
### 1.1356  
Μένω γὰρ αὖθις παρθένος τεκοῦσά σε  
### 1.1357  
αὐτή θ’ ἑαυτὴν οἶδ’, ὅπως ἁγνὴ μένω,  
### 1.1358  
σύ τ’ αὐτὸς οἶδας, ὡς τὰ πάντ’ εἰδὼς σαφῶς.  
### 1.1359  
Σοῦ δ’ ἐξ ἐμοῦ τεχθέντος, ἐκ Πατρός Θεοῦ,  
### 1.1360  
οὐκ εὐπρεπεῖς ἔθεντο πολλοί μοι λόγους,  
### 1.1361  
ψευδῶς τεκεῖν βάζοντες ἔκ τινος βροτῶν.  
### 1.1362  
κοὐκ ἤρκεσαν μοι ταῦθ’ ὑβρισθῆναι μόνον,  
### 1.1363  
ἀλλ’ ἔδραμον φεύγουσα κεἰς Αἰγυπτίαν  
### 1.1364  
ἔτλην τε πολλὰ καὶ κατεξάνθην πόνοις.  
### 1.1365  
Αλλ᾿ εἰδον ἐξαίσια σοὶ πεπραγμένα,  
### 1.1366  
καὶ πάντα συμβάλλουσα καὶ θαμβουμένη  
### 1.1367  
οὐ θνητὸν ᾤμην σ’ οὐδ’ ἐδείμαινον θανεῖν·  
### 1.1368  
ἀλλά σε πατρὸς Ἁβραὰμ συνθήματι  
### 1.1369  
πρέσβευμά θ᾿ αἵ τε μυρίαι γερουσίαι  
### 1.1370  
ὅρκος θ’, ὃν ὤμοκας πρὶν εἰς σωτηρίαν,  
### 1.1371  
θανεῖν ἔπεισαν κἀπικουρῆσαι γένει.  
### 1.1372  
Ἐντεῦθεν ἔτλης καὶ τόκον τε καὶ πότμον·  
### 1.1373  
κἀγὼ δὲ μισθὸν τῶν ἀφερτάτων πόνων  
### 1.1374  
ἐν ἀγκάλαις κρατοῦσα νεκρόν σ’, ὦ Τέκνον,  
### 1.1375  
θρηνῶ γε πικρῶς καὶ στένω καὶ δακρύω,  
### 1.1376  
θρηνῶ, σοφιστὴν δ’ ἄλλον οὐκ ἐπάξομαι.  
### 1.1377  
Πέπλοις δ’ Ἰωσήφ εὐπρεπῶς σ’ ἀμφιάσαι  
### 1.1378  
ἕτοιμός ἐστι, πρὸς δὲ καὶ τεῦξαι τάφον  
### 1.1379  
καὶ ξυγκενῶσαι μυρίων μύρων χλιδὴν,  
### 1.1380  
ἣν Νικόδημος ἦλθεν εὐψύχως φέρων,  
### 1.1381  
βαιὸν φιλοφρόνημα νεκροῖσιν φίλοις·  
### 1.1382  
τί γὰρ τὸ κέρδος ἐκ μύρων τεθνηκόσι;  
### 1.1383  
Τὰ δ’ ἐν νεκροῖσι φροντιεῖ Πατὴρ σέθεν,  
### 1.1384  
οὓς πάντας αὐτὸς ὡς σκυλεύματ’ ἐξάγοις  
### 1.1385  
οὓς οὓς καθεῖρξεν, οὓς συνήρπασε  
### 1.1386  
κἄδδησεν ἐν δεσμοῖσι πανζόφου στέγης.  
### 1.1387  
Μυστηρίων δὲ τῶνδ’ ἀπορρήτων φανὰς  
### 1.1388  
ἔδειξε πατὴρ παῖδ’ ἀποσφάξας μόνον,  
### 1.1389  
ἔφη τε μύστης αὐτανέψιος σέθεν.  
### 1.1390  
μείζων ἁπάντων, ὡς ἔφης, θεηγόρων,  
### 1.1391  
ὃν δῆμος ἐκδέδωκεν Ἑβραίων σφαγῇ,  
### 1.1392  
σεμνὸν πολίτην κἀπὶ πλείστων ἄνδρ’ ἕνα  
### 1.1393  
φανέντα φοῖβον, γυμνὸν, ἄσιτον, μόνον,  
### 1.1394  
τροφῇ δ’ ἀμεμφεῖ πᾶσιν ἦν κεχρημένος,  
### 1.1395  
ἐσθῆτα προστρόπαιον ἐγχλαινούμενος,  
### 1.1396  
μόνοις δ’ ἀποτρόπαιον, οἷς πέμφιξ χλιδὴ,  
### 1.1397  
αὐχμῶν, πινώδης, λυπρὸν ἀμπρεύων βίον,  
### 1.1398  
ᾗχι ξυνοικεῖ δαψιλὴς ἐρημία,  
### 1.1399  
ῥείθροισιν ὠκὺς ἔνθ’ Ἰορδάνης ῥέει,  
### 1.1400  
ὡς τῆς ταφῆς ἔδειξε φανὰς αἰσίας  
### 1.1401  
τρισημερεύσας ἐν βυθῷ θεοπρόπος.  
### 1.1402  
Καὶ ταῦτα μανθάνουσα τέρψιν ἐμφέρω,  
### 1.1403  
καραδοκοῦσα καὶ ταφῆς ἰδεῖν τέλος.  
### 1.1404  
Οὕτως ἄρ’ ἔτλης, Τέκνον, ἤδη τὸν μόρον,  
### 1.1405  
κἀκεῖνα τῶν νῦν δραμάτων αἴτιά σοι,  
### 1.1406  
σπεύσαντι θανεῖν κάπικουρῆσαι βροτοῖς.  
### 1.1407  
Ἀλλ᾿ οὐκ Ἰούδας οὐδ’ ὁ τάλας Πιλάτος  
### 1.1408  
διπλῆν δίκην φύγωσιν, ἀλλὰ σφᾶς τίσει  
### 1.1409  
ἔκδικον ὄμμα Πατρός ἀμυντήριον  
### 1.1410  
πόλιν τε πᾶσαν καὶ στρατὸν μιαιφόνον.  
### 1.1411  
Ἔδρας ἔδρασας, μὴ δόκει λεληθέναι,  
### 1.1412  
Πόντιε, δίκης ὄμμα πανδερκέστατον,  
### 1.1413  
κἂν χεῖρας ἀπένιζες ὡς ἔξω φόνου,  
### 1.1414  
ὡς χὠ προδοὺς ἔρριψε μισθὸν τοῦ φόνου,  
### 1.1415  
ᾧπερ δέον μὲν ἐν δέρῃ θεῖναι ξίφος,  
### 1.1416  
δέον δὲ λυγρὸν αὐχέν’ ἐνθεῖναι βρόχοις  
### 1.1417  
ἢ κύμασι γλαυκοῖς ἀφανίσαι δέμας  
### 1.1418  
ῥίψαντι πρὸς θάλασσαν ἰχθύσιν βοράν·  
### 1.1419  
εἰ μὲν γὰρ ἁπλῶς ἄνδρ’ ἐπώλησας, τάλαν,  
### 1.1420  
στρέφω γὰρ εἰς σὲ τὸ πρόσωπον τοῦ λόγου,)  
### 1.1421  
εἰ μέν τιν’ ἐξέδωκας ἄλλον εἰς φόνον,  
### 1.1422  
νόμῳ πολιτῶν συμφορὰν ὑπέσχες ἄν·  
### 1.1423  
νῦν δ’, ὅς σε πολλῶν ἠξίωσε χαρίτων  
### 1.1424  
ῥύστης τε παντὸς ἧκε Πατρόθεν γένους,  
### 1.1425  
πέπρακας, ἐκδέδωκας εἰς φόνον φθόνῳ·  
### 1.1426  
καὶ τίσιν οἵαν σ’ οὐχ ὑποστῆναι θέμις;  
### 1.1427  
Ἤδη κέκριται παντάδικος ἐνδίκως  
### 1.1428  
μύστης ὁ παγκάκιστος ἐκδοὺς Δεσπότην·  
### 1.1429  
ὦπτο κρεμαστοῖς ἐν βρόχοις ἠρτημένος,  
### 1.1430  
βρόχων δὲ θᾶσσον ὑψόθεν χαμαιριφὴς  
### 1.1431  
πίπτει πρὸς οὖδας μυρίοις οἰμώγμασι·  
### 1.1432  
κακοῦ γὰρ ἐγγὺς ὢν ὁ τάλας οὐκ ἔγνω.  
### 1.1433  
Εὖ γ’, εὖ κέκριται, καὶ κατώρθωται δίκη.  
### 1.1434  
Ὠ Τέκνον, ὡς ἄρ’ ἔστι σὸς Πατὴρ μέγας,  
### 1.1435  
ὀρθῶς ἀκούσας τῶν ἐμῶν κατευγμάτων.  
### 1.1436  
Επαισεν αὐτὸν ῥόπτρον, ὡς προδόντα σε,  
### 1.1437  
ἄπιστον, ἄθεον, παράνομον, ἄδικον·  
### 1.1438  
κλέπτην γὰρ ὄντα καὶ Θεοῦ ῥάπτην φόνου  
### 1.1439  
καὶ μὴ θέλοντ᾿ ἀπιστρέφειν πονηρίας  
### 1.1440  
οὕτως ἔδει νιν τῷδε κατθανεῖν μόρῳ.  
### 1.1441  
Ὄλοιτ᾿ ὄλοιτο πανδίκως κακεργάτης,  
### 1.1442  
κέρδος μέγιστον τῆς ἐπιστοφῆς φυγών.  
### 1.1443  
Ἔστιν Θεὸς τις, ἔστιν ἄλκιμος,  
### 1.1444  
ἔστιν δὲ καὶ πρόνοια καὶ κρίσις Θεοῦ.  
### 1.1445  
Ἀπέπιτυσ᾿ οὐδεὶς ἀσεβὴς Θεῷ φίλος.  
### 1.1446  
Λάζυσθ’ ἄγοντες εἰς καινὸν λοιπὸν τάφον,  
### 1.1447  
χωρεῖτε, θάπτετ’ Ὀλβίῳ τύμβῳ νεκρόν.  
### 1.1448  
Ἔχει γὰρ, οἷα δεῖ γε, νερτέρων πέπλα,  
### 1.1449  
βαιὸν παρηγόρημα τοῖς τεθνηκόσι.  
### 1.1450  
Δοκῶ δὲ τοῖς θανοῦσι διαφέρειν βραχὺ,  
### 1.1451  
εἰ πλουσίων τις τεύξεται κτερισμάτων·  
### 1.1452  
κενὸς δὲ κόμπος ἐστὶ τῶν ζώντων τάδε.  
### 1.1453  
κρύψατε γοῦν πρόσωπον ὡς τάχος πέπλοις,  
### 1.1454  
ψαύσατε χερσὶ, θάψετ᾿ τάχει νέκυν,  
### 1.1455  
τὸν κατθανόντ᾿ Ἄνακτ᾿ Ἰουδαίων ὕπο·  
### 1.1456  
αἴρειν φοράδην τὸν νεόδμητον χρεών.  
### 1.1457  
Ὠ Παῖ παναιτίου Θεοῦ, παντεργάτα,  
### 1.1458  
τί γὰρ τελεῖται τοῖς βροτοῖς ἄνευ σέθεν;  
### 1.1459  
τί δ’ οὐ θεόκραντόν γε τῶνδ’ ἔστιν,. Ἰώ·  
### 1.1460  
ἰὼ ἰώ·  
### 1.1461  
Βασιλεῦ, Βασιλεῦ, πῶς σε δακρύσω;  
### 1.1462  
Θεέ μου, Θεέ μου, πῶς σε καλέσσω;  
### 1.1463  
φρενὸς ἐκ φιλίας τί ποτ’ ἄρ’ ᾄσω;  
### 1.1464  
κεῖσαι γὰρ ὑφάσμασι τοῖσδ᾿ εἱλιγμένος,  
### 1.1465  
ὁ σπαργάνοις πρὶν έντεταργανωμένος.  
### 1.1466  
Φέρ’, ὦ γεραιὲ, κρᾶτα τοῦ τρισολβίου  
### 1.1467  
ὀρθῶς προσαρμόσωμεν, εὔτονον δὲ πᾶν  
### 1.1468  
σῶμ’ ἐξακριβώσωμεν, εἰς ὅσον πάρα.  
### 1.1469  
Ω φίλτατον πρόσωπον, ὠ νέα γένυς,  
### 1.1470  
ἰδοὺ καλύπτρᾳ τῇδε σὴν κρύπτω κάραν·  
### 1.1471  
τὰ δ’ αἱμόφυρτα καὶ κατηλοκισμένα  
### 1.1472  
μέλη σὰ καὶ μέρη πέπλοις καινοῖς σκέπω,  
### 1.1473  
πλευρὰν νυγεῖσαν πᾶσαν ᾑματωμένην.  
### 1.1474  
Ναὶ πρὸς Θεοῦ, συνέρξατ’· ἐν δέοντι γὰρ,  
### 1.1475  
ὡς ἐγγύς ἐστι νυκτὸς ἤδη καὶ κνέφας.  
### 1.1476  
Ὀρθώσατ᾿ ἐκτείναντες ὀλβίαν δέρην·  
### 1.1477  
μικρὸν τόδ’ οἰκούρημα φίλῳ Δεσπότῃ.  
### 1.1478  
Κομίζετ᾿ ὡς ἰδοῦσ᾿ ἐν  
### 1.1479  
ποῦ κείσεται Παῖς, κεῖσε θρηνοῦσα μενῶ.  
### 1.1480  
ἕως τρίτον τρίτον λάμψειεν ἦμαρ γλυκύ μοι.  
### 1.1481  
Ὠ πένθος οἷον οἷον ἐκράνθη, Τέκνον·  
### 1.1482  
κοινὸν τόδ᾿ ἄχος πᾶσιν ἡγοῦμαι βροτοῖς,  
### 1.1483  
κοινὸν τόδ’ ἄχος πάντας ἀέλπτως φθάνει·  
### 1.1484  
φθάσοι δὲ καὶ πάγκοινον εἴθε χάρμα μοι·  
### 1.1485  
Ἕπεσθέ μοι, φέρωμεν ὄλβιον βάρος,  
### 1.1486  
ὃ πόλλ’ ἀνατλὰς μυρίοις αἰτήμασιν  
### 1.1487  
ἔσχον, τόδ’ εὑρὼν Κοιράνου δωρήματι,  
### 1.1488  
γυμνὸν, τρισύλῳ κείμενον ξύλῳ λαβών.  
### 1.1489  
Φεῦ φεῦ, πρὸς αὐτοῦ τοῦδε φωτὸς, ἀτρέμας  
### 1.1490  
χρωτὸς χεροῖν ἅπτεσθε τοῦ Θεοβρότου  
### 1.1491  
καὶ πρόσφορ’ αἴρεθ’, ἕλκετ᾿ αὖτε ξύντονα·  
### 1.1492  
ἰδοὺ γὰρ, ὡς ἔοικεν, ἐγγὺς καὶ τάφος.  
### 1.1493  
Ὤμοι, γυναῖκες, γῆς Γαλιλαίας τέκνα,  
### 1.1494  
ἤδη τέθειται καὶ καλύπτεται λίθῳ.  
### 1.1495  
Δεῦτ᾿ κοῦραι, καὶ κατιδοῦσαι νέκυν  
### 1.1496  
προσείπατ’ αὐτὸν καὶ προπέμψατε χθονὸς,  
### 1.1497  
ὡς οὔποτ’ ἄλλον τοῦ γένους ῥύστην, ἰώ·  
### 1.1498  
ὄψεσθε, καὶ μὴ ταῦτ᾿ Ἰουδαίοις  
### 1.1499  
χωρεῖτε χωρεῖτ’· οὐκέτι βλέπειν φέρω  
### 1.1500  
τάφῳ τεθέντα καὶ καλυφθέντ᾿ πέτρᾳ,  
### 1.1501  
ὅς ἐκ πέτρας ἔβλυσεν ὕδωρ πατράσι  
### 1.1502  
καὶ νῦν πέτρας ἔρρηξεν ᾐωρημένος  
### 1.1503  
νεκρῶν τε τάφους ἠνέῳξε δυνάμει.  
### 1.1504  
Στῶμεν δὲ μικρὸν, ὡς προσείπω τὸν νέκυν.  
### 1.1505  
οἴχῃ, ποθεινὸν Τέκνον, εἰς ᾄδου δόμους,  
### 1.1506  
κρύπτῃ δὲ κρύψιν, ἣν σὺ κρυβῆναι θέλεις,  
### 1.1507  
ἥκων ἐς ἀΐδαο πανζόφου στέγην,  
### 1.1508  
ᾄδῃ δὲ πικρότατον κέντρον ἐμβάλῃς·  
### 1.1509  
οἴχῃ νεκρῶν κευθμῶνα καὶ σκότου πύλας,  
### 1.1510  
θέλων φαειναί καὶ καταυγάσαι γένος  
### 1.1511  
Ἀδὰμ ἀναστῆσαί τε πατέρα βροτῶν,  
### 1.1512  
ὧν οὕνεκ’ εἶδος προσλαβὼν θνητὸν φέρεις,  
### 1.1513  
ἥκεις τ᾿ ἐς ᾄδου τὸν βαθύγνοφον σκότον,  
### 1.1514  
θανὼν πρὸς ἐχθρῶν, μητέρ’ ἀθλίαν λιπών·  
### 1.1515  
ἡ δ’ εὐμένεια τοῦ Πατρός σ’ ἀποκτενεῖ,  
### 1.1516  
ἣ τοῖσιν ἄλλοις γίνεται σωτηρία·  
### 1.1517  
τό τ’ ἐσθλὸν ὡς εἰς πότμον ἦλθε σοὶ Πατρός  
### 1.1518  
ὄδυρμα πικρὸν γῆ σε, Τέκνον. λαμβάνει,  
### 1.1519  
ἥκοντ’ ἐς ἀΐδαο πανζόφου πύλας,  
### 1.1520  
ᾄδῃ τὸ δριμύτατον ἐμβαλεῖν βέλος·  
### 1.1521  
καὶ γὰρ αὐτῷ τῷδε κατέρχῃ μόνος,  
### 1.1522  
λήψῃ δὲ νεκροὺς, οὐ σὺ ληφθήσῃ νεκροῖς,  
### 1.1523  
ῥύσῃ τε πάντας, ὢν ἐλεύθερος μόνος·  
### 1.1524  
μόνος γὰρ ἀνὴρ ταῦτα θαρρῶν ἱκάνεις,  
### 1.1525  
μόνος σὺ φύσεως ὑπερκάμνεις βροτῶν.  
### 1.1526  
Ἔσχον δ’ ἀγῶνες, οἵ σ’ ἔμιμνον, νῦν τέλος,  
### 1.1527  
νίκην τε λοιπὸν κατ᾿ ἐναντίων ἔχεις,  
### 1.1528  
ᾄδην, ὄφιν, θάνατον ἰσχυρῶς τρέπων.  
### 1.1529  
Σοφὸς σοφὸς. σὺ, καὶ σοφῶς ἔτλης πότμον,  
### 1.1530  
ὡς κοινὸν οἶτον σῷ καταβάλῃς μόρῳ,  
### 1.1531  
κἀν τῇ χθονὶ στηρίζον ἐνθήσεις κλέος,  
### 1.1532  
γῆς ἐξανίσχων καὶ φέρων σωτηρίαν,  
### 1.1533  
εἰς συγγένειαν Πατρός ἀμείψας δέμας.  
### 1.1534  
Αὖθις γὰρ ἔλθῃς κλεινὸς, ἁρπάσας γένος,  
### 1.1535  
ὦναξ, Ἄναξ ἄφθιτε, σὺ Θεὸς μένων  
### 1.1536  
μορφῇ τε σῇ συνῆψας ἀνέρος φύσιν·  
### 1.1537  
καὶ νῦν ἐς ἀΐδαο κατέρχῃ δόμους,  
### 1.1538  
σπεύδων φαειναί καὶ καταυγάσαι ζόφον.  
### 1.1539  
Εὖ δ’, εὖγε λίπῃς τήνδε δυσμενῶν χθόνα,  
### 1.1540  
εἰς ἥν γε πρῶτον ἧκες, Ἰσραὴλ δόμους,  
### 1.1541  
ὀλωλότα πρόβατα ποιμᾶναι θέλων  
### 1.1542  
καὶ συνθεσίας ἐκπερᾶναι πατράσι,  
### 1.1543  
μορφῇ συνάψας τοῦ Θεοῦ βροτῶν φύσιν.  
### 1.1544  
Σὲ γὰρ Πατὴρ γεννᾷ μὲν ἀρρεύστως ἀεί·  
### 1.1545  
ἐγὼ δ’ ἔτικτον σ᾿ αὖθις ἁγνεύουσ᾿  
### 1.1546  
μορφὴν λαβόντα πρὸς Θεοῦ βροτησίαν.  
### 1.1547  
Ἀλλ’ ἐγγενεῖς σῆς μητρὸς, οὓς ἥκιστ᾿ ἐχρῆν,  
### 1.1548  
θαυμαστὰ πολλὰ σφίσιν ἐξειργασμένον,  
### 1.1549  
ἄρρητ’ ἀμυήτοισιν εἰδέναι βροτοῖς,  
### 1.1550  
σωτῆρά σ’ οὐκ ἔφασκον ἐκφῦναι Θεοῦ,  
### 1.1551  
ἀλλά με νυμφευθεῖσαν ἐκ θνητοῦ τινὸς  
### 1.1552  
τεκεῖν σ’ ἐλήρουν καὶ γάμους ψευσαμένην  
### 1.1553  
λέχους ἁμάρτημ’ ἐς Θεὸν μ᾿ ἀναφέρειν·  
### 1.1554  
καὶ νῦν κτανεῖν σ’ ἔσπευσαν ἀνόμως φθόνῳ  
### 1.1555  
ἐχθροῦ σοφίσμαθ’, ὧν νιν οὕνεκα κτανὼν  
### 1.1556  
ἄλλων τε πάντων παγκάκων σοφισμάτων  
### 1.1557  
παύσεις στροβοῦντα κόσμον ἐν σοφίσμασι,  
### 1.1558  
καί μιν σιδηραῖς ἁρμόσας ἐν ἄρκυσι  
### 1.1559  
στήσεις κακοῦργον τῆς κακουργίας, Τέκνον.  
### 1.1560  
Σφᾶς δ’ αὖθις αὐτοὺς ἐκ χθονὸς τῆσδ’ ἐκβαλεῖς,  
### 1.1561  
ἄλλοις δὲ δώσεις καὶ πόλιν τε καὶ κράτος,  
### 1.1562  
ὡς συμβόλοις εἴρηκας ἤδη σοῖς φίλοις,  
### 1.1563  
ἐν οἷς χορεύσεις καὶ καταστήσεις τὰ σὰ  
### 1.1564  
μυστήρι’, ἵν᾿ ᾖς ἐμφανῶς Θεὸς βροτοῖς,  
### 1.1565  
ὡς ἐν πόλῳ ξύμπασιν· ἐς δ’ ἄλλην χθόνα,  
### 1.1566  
εὖ διαθεὶς τἀνθένδ’, ἀναστήσεις κράτος.  
### 1.1567  
Δεῖ γὰρ πόλιν τήνδ’ ἐκμαθεῖν, κεἰ μὴ θέλει,  
### 1.1568  
νῦν οὖσ’ ἀμαθὴς τῶν γε σῶν μυστηρίων,  
### 1.1569  
ἄλλην τε πᾶσαν γηγενῶν παροικίαν,  
### 1.1570  
ἣ θεομαχεῖ τὰ κατὰ σὲ σπονδῶν τ’ ἄπο  
### 1.1571  
ὠθεῖ σ’, ἐν εὐχαῖς δ’ οὐδαμοῦ μνείαν ἔχει·  
### 1.1572  
οὔπω γὰρ οἱ τάλανες ἔγνωσαν γόνον  
### 1.1573  
ἥκοντα Πατρός ἐκ πόλου πρὸς γῆν κάτω.  
### 1.1574  
Ὧν οὕνεκ᾿ αὐτοῖς δεῖξον, ὡς εἶ σὺ Θεὸς·  
### 1.1575  
δείξεις δὲ πάντως· ἢν δ’ Ἰουδαίων γένος  
### 1.1576  
ὀργῇ σὺν ὅπλοις ἐξάγειν χθονὸς θέλῃς  
### 1.1577  
ἄρδην, ἐλάσεις Αὐσόνων στρατηλατῶν,  
### 1.1578  
οὓς σφῶν ἀνάσσειν ᾑρετίσαντ᾿ ἀφρόνως,  
### 1.1579  
σὴν δεσποτείαν ὡς ἀπηγορευκότες,  
### 1.1580  
ἄνακτα τὸν Καίσαρ’ ἀνηγορευκότες.  
### 1.1581  
Ποινὴν γὰρ ἀθρῶ σοῦ πότμου ζωηφόρου,  
### 1.1582  
πῦρ ἐγγὺς οἴκων καὶ δόμων ἐρείπια  
### 1.1583  
τεφρούμεν’ ἤδη, πυρὸς ἄσβεστον φλόγα,  
### 1.1584  
ἀθάνατον Θεοῦ πόλιν πρὸς τήνδ’ ὕβριν.  
### 1.1585  
Αἰνῶ κρίσιν, ἄβατον ἣ πέδον τόδε  
### 1.1586  
τίθησι πᾶσι τοῖς φονευταῖς σου, Τέκνον,  
### 1.1587  
ὃς τὰς Λυδῶν πανευκλεεῖς λιπὼν πόλεις  
### 1.1588  
Φρυγῶν τε, Περσῶν ἡλιοβλήτους πλάκα;  
### 1.1589  
Βάκτρια τείχη τήν τε δύσχειμον χθόνα  
### 1.1590  
Μήδων παρελθὼν Ἀρράβων τ᾿ εὐδαίμονα,  
### 1.1591  
ἔθνη τὰ μακρὰν ἐν σκότῳ βεβυσμένα,  
### 1.1592  
πᾶσάν Ἀσίαν, ἣν παρ’ ἁλμυρὰν ἅλα  
### 1.1593  
Ἕλλησι κεῖσθαι φασὶ βαρβάροις θ’ ὁμοῦ,  
### 1.1594  
πλήρεις ἔχουσαν καλλιπυργώτους πόλεις,  
### 1.1595  
ἐς τήνδε πρῶτον ἦλθες Ἑβραίων χθόνα,  
### 1.1596  
ἥ σ’ ἐς τάφον τίθησιν ἐκ σφαγῆς νέκυν.  
### 1.1597  
Ἰὼ, Θεοῦ μέλαθρα καὶ πόλις φίλα,  
### 1.1598  
ὦ καλλίπυργον ἄστυ Δαυΐδου χθονὸς,  
### 1.1599  
ὦ θαλάμευμα τῶν πάλαι θεοπρόπων,  
### 1.1600  
θεοκτόνων σπήλαιον ὡς νῦν ἀνέφυς·  
### 1.1601  
Πῶς σε στενάξω; πῶς σε θρηνήσω φόνου;  
### 1.1602  
Ἀλλ’, ὦ λιποῦσαι Γαλιλαίας χωρίον,  
### 1.1603  
ἐμὸς θίασος, ἃς συνεμπόρους ἐμοὶ  
### 1.1604  
ἐκεῖθεν ἕλκει μυστίδας μυστηρίων  
### 1.1605  
ὁ νῦν νέκυς, φεῦ, τῷ λάκῳ τεθειμένος,  
### 1.1606  
ἐᾶτε τἀπιχώρι᾿ νεκρῷ μέλη,  
### 1.1607  
λεπτοῖς δὲ θρήνοις νῦν μιν ἀνυμνήσατε,  
### 1.1608  
ἔπειτ’ Ἄνακτα ζῶντ᾿ ἀνευφημήσετε,  
### 1.1609  
ὡς ἔστιν ἐλπὶς ἀσφαλεστάτη δ’ ἐμοί.  
### 1.1610  
χωρεῖτε χωρεῖτ’, οὐκέτ᾿ εἰμὶ προσβλέπειν  
### 1.1611  
οἵα πρὸς αὐτοῦ καὶ τάφον καὶ τὸν λίθον.  
### 1.1612  
Εἴχωμεν οὖν, εἴκωμεν, ὦ φίλαι κόραι·  
### 1.1613  
ἴτ᾿ ἴτε, κἀπίωμεν ἡσύχῳ βάσει  
### 1.1614  
εἰς δῶμ’, ἐν ᾧ θηλυγενὲς μένει γένος,  
### 1.1615  
μήτηρ ὅπου μάλιστα Μάρκου Μαρία,  
### 1.1616  
μύστην ὅπου θίασον οἶμαι συντρέχειν·  
### 1.1617  
κἀκεῖ μενοῦμεν γλυκεροῦ φάους δρόμον·  
### 1.1618  
ἢ μᾶλλον ἀπίωμεν εἰς παιδὸς νέου,  
### 1.1619  
ὅν μοι τέθεικεν υἱὸν γἱός μοι μόνος.  
### 1.1620  
Ναὶ καὶ δίκαιον τοῦτο, κοὐκ ἄλλως λέγεις·  
### 1.1621  
ἐκεῖσε δεῖ, δέσποινα, νῦν ἀπιέναι,  
### 1.1622  
ὥστ᾿ ἆσσον οὔσας τοῦ τάφου πάντα σκοπεῖν,  
### 1.1623  
πᾶσαν δὲ τὴν αὔριον ἡσύχως ἔχειν  
### 1.1624  
τῆς ἐντολῆς ἕκητι καὶ μένειν κνέφας,  
### 1.1625  
κνέφας φαεινὸν τῆς τριτάτης ἡμέρας,  
### 1.1626  
ὡς ἂν ἰοῦσαι λάθρα πληρώσητ’ ἔθος.  
### 1.1627  
Ἴωμεν οὖν, ἴωμεν, εἴκωμεν τάφου,  
### 1.1628  
πρὶν δυσμενῶν τις παριὼν καταλάβῃ.  
### 1.1629  
Δείξω δὲ χῶρον, ἔνθα νυχεῦσαι δέον.  
### 1.1630  
Ιδού σε, Τέκνον, καταλείπουσαι μόνον  
### 1.1631  
ἄπιμεν, ᾗχι σταθμὰ θηλειῶν γένους,  
### 1.1632  
πρὸς οἶκον υἱοῦ, τῷ με παρέθου, Τέκνον,  
### 1.1633  
δέον μένειν πρὸς νάπος ἐγγὺς σοῦ τάφου.  
### 1.1634  
Ὠ φίλτατ᾿ ἀνδρῶν, καὶ θανὼν ἐμοὶ δ’ ὅμως  
### 1.1635  
τῶν φιλτάτων ἀεί γ’ ἀριθμήσῃ πολύ·  
### 1.1636  
χαῖρ’· ὕστατόν σε νῦν ἐγὼ προσφθέγγομαι.  
### 1.1637  
Γένεθλον ἐσθλὸν, οὐκ ἐν αἰνιγμοῖς φράσω,  
### 1.1638  
ἀνὴρ ὅδ’ ἐστὶ καὶ Θεὸς Θεοῦ γόνος.  
### 1.1639  
Σαφῶς γὰρ αὐτὸν τοῖσιν ἐξειργασμένοις  
### 1.1640  
Θεὸν νομίζω, τοῦ δὲ θανάτου πέρι  
### 1.1641  
σοφὴν πρόνοιαν αἰτιῶμαι καὶ κρίσιν,  
### 1.1642  
δι’ ἧς ὁ πότμος τοῦ γένους λυθήσεται.  
### 1.1643  
Αὐτός θ’ ὁ χαμαίσυρτος ἐχθρὸς τοῦ γένους  
### 1.1644  
συντρίβεται νῦν, θανατοῦται, κτείνεται·  
### 1.1645  
κτανεῖ γὰρ αὐτὸν κἀντιπορθήσει γένος  
### 1.1646  
ὁ τῶν πόλων πάγκλυτος Ἰησοῦς Ἄναξ  
### 1.1647  
ποινάς ἀδελφῶν καὶ πατρὸς πρώτου λάβῃ,  
### 1.1648  
παλαιφάτου γέροντος, ὃς βροτῶν γένος  
### 1.1649  
ἔσπειρεν ἐν γῇ, λείμακος ῥιφεὶς ἄπο  
### 1.1650  
ἐξ ἀπάτης δράκοντος αἰολοσκόπου,  
### 1.1651  
πόλει δὲ θήσει τῇ μακαριωτάτη.  
### 1.1652  
Καὶ ταῦθ’ ὁ τοῦδε πότμος ἐξεργάζεται,  
### 1.1653  
καὶ τῶνδ’ ἕκητι καὶ βροτὸς πέφηνέ πως,  
### 1.1654  
φρικτῶν θ’ ὅδ’ ἀνὴρ θαυμάτων ὦπτο πλέως  
### 1.1655  
ἐς τόνδε κόσμον, ὧν σὺ πόλλ’ οὐκ ἀγνοεῖς·  
### 1.1656  
φανεὶς δ’ ἀνὴρ ἄριστος οἴχεται θανὼν,  
### 1.1657  
αὖθις δ’ ἀναστὰς καὶ Θεὸς γνωσθήσεται.  
### 1.1658  
Εἰ δ’ ἐν πόλοις ἦν, ἐσθλὸς ὢν ἐλάνθανε,  
### 1.1659  
ταῖς στρατιαῖς ὑμνούμενος μόναις ἄνω,  
### 1.1660  
σιγώμενον τε κῦδος εἶχεν ἐν πόλῳ.  
### 1.1661  
Αἴτια ταῦτα τοῦ τόκου καὶ τοῦ πότμου·  
### 1.1662  
τὸ πᾶν δ’ ἐρῶ σοι, τῶν βροτῶν σωτηρία.  
### 1.1663  
Τοιγὰρ τέθνηκεν, ὧν ἐχρῆν ἥκισθ’ ὕπο,  
### 1.1664  
εἰς δεσμά τ᾿ ἦλθε καὶ λόγους ἐμπαιγμάτων.  
### 1.1665  
Τοιαῦτα λαὸς ὁ πρὶν ἠγαπημένος  
### 1.1666  
εὐεργέτην ἔδρασε, θυμωθεὶς φθόνῳ·  
### 1.1667  
καὶ ταῦτα μὲν πέπονθεν οὗτος οὐκ ἄκων,  
### 1.1668  
ἃ δ᾿ αὐ παθεῖν δεῖ λαὸν, οὐ κρύψω κακά.  
### 1.1669  
λίπῃ πόλισμα, βαρβάροις εἰκὼν, ἄκων,  
### 1.1670  
δοῦλος, μέτοικος. Ἔστι γὰρ τὸ θέσφατον  
### 1.1671  
εἰς πᾶσαν αἶαν βαρβάρων ἀποτρέχειν,  
### 1.1672  
αίχμαῖς ἁλωτοὺς, πόλλ’ ἀνατλάντας κακά.  
### 1.1673  
Ἀναιρέταις γὰρ πᾶσιν αὐδᾷ παγγενῆ  
### 1.1674  
λιπεῖν πόλιν τήνδ’, ἀνοσίου μιάσματος  
### 1.1675  
δίκας τίνοντας τῷδ’, ὃν ἔκτειναν φθόνῳ,  
### 1.1676  
καὶ μηκέτ’ ἰδεῖν πατρίδ’· οὐ γὰρ εὐσεβὲς  
### 1.1677  
μένειν φονευτὰς ἐν τάφοις νεκρουμένων.  
### 1.1678  
Πόλεις δὲ πολλὰς εἰσαφίκωνται, ζυγὸν  
### 1.1679  
δούλειον ἀνέλκοντες οἱ δυσδαίμονες,  
### 1.1680  
αἰχμαῖς ἁλωτοί, χρησμὸς ὡς λέγει Θεοῦ,  
### 1.1681  
πάντη διασπαρέντες, οὐ νόστον δ’ ἔτι  
### 1.1682  
οἱ τάλανες σχήσουσιν οὐδ’ ἐπάνοδον,  
### 1.1683  
ἀφ᾿ οὑ τάδ’ ἐκπέρσει γ’ ἀνηρίθμῳ στρατῷ  
### 1.1684  
ἡγούμενος λόγχαισιν Αὐσόνων δράκων.  
### 1.1685  
Ταῦτ’ οὐχὶ θνητοῦ πατρὸς ἐκγεγὼς ἔφη  
### 1.1686  
εἰπών τις, ἐκ Θεοῦ δὲ, καθὼς ἄρ’ ὅδε  
### 1.1687  
ὁ νῦν νέκυς εἴρηκε πάντ᾿ δυνάμει,  
### 1.1688  
οὐδέν τι μαθὼν τῶν θεοπρόπων ἄπο,  
### 1.1689  
αὐτοὺς δὲ μᾶλλον πάντα διδάξας τάδε.  
### 1.1690  
Οὗτος δ’ ἃ μέλλει πήματ᾿ ἐκπλήσειν, φράσω,  
### 1.1691  
ἀπεμπολητὴς αἰσχρὸς ἐξ ὀπαόνων.  
### 1.1692  
Αὐτὸς μὲν εἶπας, ὡς μανεὶς ἄλγους ὕπο  
### 1.1693  
βρόχοις κρεμαστοῖς ὑπέβαλε τὴν δέρην·  
### 1.1694  
πεσὼν δ’ ἔπειτα δίχα λακίσει τάλας  
### 1.1695  
ἴδῃ τε δεινὸν ἦμαρ· οὐδὲ παύσεται  
### 1.1696  
κακῶν ὁ τλήμων οὐδὲ τὸν καταιβάτην  
### 1.1697  
ᾄδην διαβὰς ἥσυχος γενήσεται,  
### 1.1698  
στένων ἄληκτα καὶ βοῶν σφοδροῖς πόνοις,  
### 1.1699  
καὶ νᾶμα πυρὸς τόνδε δ’ ὑποδέξεται.  
### 1.1700  
Ὦ φίλος, ὡς εἰς δεινὰ φὴς ἐλθεῖν κακὰ  
### 1.1701  
πάντας, κἄμ’ αὐτὸν συγγόνους τ᾿ ἄρδην ἐμούς·  
### 1.1702  
κἀγὼ δ’ ὁ τλήμων βαρβάρους ἀφίξομαι;  
### 1.1703  
ἢ ποῖ τράπωμαι πατρίδος πορθουμένης;  
### 1.1704  
Ὦ πάμμεγ’ ἐμπνέουσα βαρβάροις ποτὲ  
### 1.1705  
πόλις, τὸ κλεινὸν οὔνομ’ ἀφαιρῇ τάχα.  
### 1.1706  
Χαῖρ’, ὦ μέλαθρον, χαῖρε, πατρῴα πόλις·  
### 1.1707  
λίπω λίπω σε, δυστυχῶς δοῦλος γεγὼς,  
### 1.1708  
αἰχμαῖς ἁλωτός· βαρβάρων δ’ ἴδω πέδον,  
### 1.1709  
εἰ μὴ γέροντ᾿ ὄντα με προφθάσει πότμος,  
### 1.1710  
ὃν εἴθ᾿ ἴδοιμι πατρίδος μένων πέδω·  
### 1.1711  
συνῆκα γὰρ, θέσφατον ὡς οὕτως ἔχει.  
### 1.1712  
Τὸ μὲν σὸν εὐδόκιμον, εὐσεβὲς γέρον·  
### 1.1713  
ὁ δ’ ἐγγενής σοι λαὸς ἐκτίσει δίκην,  
### 1.1714  
ὡς ἀξίαν μὲν λίαν, ἀλγεινὴν δ’ ὅμως·  
### 1.1715  
αὐτὸς δ’ ἑαυτὸν αἰτιάσθω τῆς δίκης.  
### 1.1716  
Οὐ γάρ τι λέξει πρὸς πρόφασιν, ὡς τάχα  
### 1.1717  
οὐκ ἦλθεν, οὐκ ἤμυνεν οὐδ’ ἐπεστράφη,  
### 1.1718  
εὐεργετῶν πάλαι τε καὶ νῦν εὐτρόπως.  
### 1.1719  
Τίνας γὰρ οὐκ ἔστειλε κήρυκας πάλαι;  
### 1.1720  
οἵων δὲ δώρων οὐκ ἔπλησε νιν ξένων,  
### 1.1721  
ὃν ἐξαγαγὼν καὶ πικρᾶς τυραννίδος  
### 1.1722  
ἐθνῶν ἄνακτ᾿ ἔθηκε πανσθένως μέγαν,  
### 1.1723  
ὅτ᾿ ἀμφὶ Βασὰν τήν τ᾿ Ἀμορραίων χθόνα  
### 1.1724  
ἐθνῶν ἀρίστοις ἐμπεσὼν κατὰ στόμα  
### 1.1725  
ἔρρηξε πέλτην, τῷ δὲ δουλώσας στρατὸν  
### 1.1726  
παρέσχεν· ὧνπερ λακτίσας πολλὴν χάριν  
### 1.1727  
προὔδωκεν αὐτὸν εἰς φόνον μιαιφόνοις·  
### 1.1728  
ὃς ὕστερον μὲν ἦλθεν, εἰς καιρὸν δ’ ὅμως·  
### 1.1729  
θεοπρόποι γὰρ καὶ νόμος πολλοῖς χρόνοις  
### 1.1730  
ἱδροῦντες, αἰχμάζοντες οὐχ εὗρον πέρας,  
### 1.1731  
Χριστῷ δὲ φῶς ἒν ἡλίου καταρκέσει  
### 1.1732  
ᾄδου δόμους πέρσαντι θἠτέρᾳ πάλιν  
### 1.1733  
πρὸς γαῖαν ἐλθεῖν, συντεμόντ᾿ ἄλγη βροτῶν·  
### 1.1734  
τῶν γὰρ ἕκητι πτωχικὴν λαβὼν στολὴν  
### 1.1735  
εἴσεισιν ᾅδην· πολλὰ δὴ κεῖθεν σκῦλα  
### 1.1736  
ἄρας φανεῖται νερτέρων ἐπίσκοπος  
### 1.1737  
κτανών τε φρουροὺς καὶ παραστάτας πυλῶν  
### 1.1738  
ἐκεῖθεν ἔλθῃ πᾶσί τε γνωσθήσεται  
### 1.1739  
ἀρωγὸς, αὐτόριζος ὢν εὐεργέτης,  
### 1.1740  
ὃν ἐγγενὴς ἔκτεινε λαὸς ἐν φθόνῳ.  
### 1.1741  
Οἱ δ’ οὐδὲν αὐτῷ συγγενεῖς πεφυκότες  
### 1.1742  
κτηθέντες αὐτῷ τοὶ μὲν ἐν χωστοῖς τάφοις,  
### 1.1743  
οἵδ’ ἔν τ᾿ ὄρει τε καὶ σπέει καὶ γῆς βάθει  
### 1.1744  
ψυχρὰν ἄησιν δίψιόν τε πῦρ Θεοῦ  
### 1.1745  
μενοῦσι καρτεροῦντες, οὐκ ἐν δεμνίοις  
### 1.1746  
οὐδ’ ἐν χιτῶσι τρυφεροῖς ἐγκείμενοι,  
### 1.1747  
οὐδ’ ἐν ζαχρύσοις δώμασιν κοιμώμενοι,  
### 1.1748  
τοὶ δ᾿ ἐν μαχαίραις καὶ σπάθῃ τε καὶ ξίφει  
### 1.1749  
πίπτοντες ἐμφανοῦσι πίστιν ἀσφαλῆ,  
### 1.1750  
οὐχ ἣν ὁ πράτης καὶ σφαγεῖς εὐεργέτου,  
### 1.1751  
οὓς ἐκτῖσαι δίκαιόν ἐστι τὴν δίκην.  
### 1.1752  
Σὲ δ’ ἐξαναστὰς εὐχερῶς ἐκρύσεται,  
### 1.1753  
ὃν εὐπρεπῶς τέθεικας ἐν καινῷ τάφῳ,  
### 1.1754  
καὶ μακάρων ἐς αἶαν ἐγκαθιδρύσει,  
### 1.1755  
σάλπιγγος ἠχῇ νεκρέγερτον δεικνύων.  
### 1.1756  
Δεῖ γάρ σε τὴν φονῶσαν ἐκλιπεῖν πόλιν  
### 1.1757  
καὶ πραέων οἰκεῖν σε δάπεδον, μάκαρ,  
### 1.1758  
θεὸν φανέντα, φθιτὸν ἀμείψαντα σε  
### 1.1759  
πάχος βρότειον τ᾿ ἀποβαλόντα φθορᾶς,  
### 1.1760  
ἣν ἐξ ἀπάτης ἔσχες, ὡς θνητὸς γεγώς.  
### 1.1761  
Τῶνδ’ οὐδὲν ᾔδειν ἐκ λόγων θεοπρόπων,  
### 1.1762  
Διδασκάλου δ’ ἔγνωκα τοῖς στέρνοις κλιθείς·  
### 1.1763  
οὕτως ἔσεσθαι τοὺς Θεῷ φιλουμένους  
### 1.1764  
ἐγὼ συνῆκα Δεσπότου στέρνοις πεσὼν,  
### 1.1765  
ὥστ᾿ ἐξ ἀβύσσου πόλλ’ ἀπαντλήσας σοφά.  
### 1.1766  
Σοφοῦ παρ’ ἀνδρὸς χρὴ σοφόν τι μανθάνειν.  
### 1.1767  
Πέποιθας αὐτὸν δ’ αὖθις ἰδεῖν ἐν χθονί;  
### 1.1768  
Πέποιθα· δείξει τοὐπιὸν σέλας Θεοῦ·  
### 1.1769  
μίαν μόνην μεῖναί με δεῖ τὴν αὔριον.  
### 1.1770  
Ἡμῖν μὲν ὡς μέγας τις ἥκων ἐκ Θεοῦ,  
### 1.1771  
ἁπλῶς τε θανὼν, ὡς βροτὸς τυμβεύεται  
### 1.1772  
ἐν σινδόσιν μύροις τε, μητρὸς ἐκ θνατᾶς  
### 1.1773  
φανείς· τὸν ἐκ κείνης γὰρ ἦν θανεῖν χρεών.  
### 1.1774  
Εἰ δ’ ὡς Θεὸς νῦν κυριεύσει καὶ μόρου,  
### 1.1775  
ἔσται τολοιπὸν, ὡς Θεοῦ Παῖς καὶ μόνος,  
### 1.1776  
ἅπασι σεπτὸς τοῖσιν εἰδόσιν Θεὸς·  
### 1.1777  
πένθος δὲ βαιὸν ὄντι μητρὸς ἐκ θνατᾶς  
### 1.1778  
κείσθω· τὸν ἐκ κείνης γὰρ ἦν θανεῖν χρέος.  
### 1.1779  
Ἡμῖν μὲν οὕτως νῦν τετίμηται φίλος·  
### 1.1780  
ὃς δ’ εἴ τι πράσσειν ὡς Θεὸς θέλων σθένει,  
### 1.1781  
καιρὸς πάρεστι· φῶς γὰρ ἡμέρας τρίτης  
### 1.1782  
οὐ μακράν ἐστι, καὶ τὸ πᾶν φανήσεται.  
### 1.1783  
Πέποιθα πάβιν ημέραν έλευθέραν  
### 1.1784  
ακτίνα την τρυταίαν ηλίου φέρειν.  
### 1.1785  
Ἴδοιμ ἴδοιμι γλυκερόν τ' ἦμαρ τόδε·  
### 1.1786  
εἴθ' εἴθε, φίλος, θαῦμα τοῦτ ίδοιμ' ἐγώ.  
### 1.1787  
Νῦν δ' ἀπίωμεν, Νικόδημ' εὐεργάτα·  
### 1.1788  
στείχωμεν ἡμεῖς, φίλε, κἀξαιτ;μεθα  
### 1.1789  
ὑπέρ τε λαοῦ, καίπερ ὄντος ἀγρίου,  
### 1.1790  
ὑπέρ τε πάτρης τὸν Θεὸν μηδὲν νέον  
### 1.1791  
δρᾶν, κἄν ἕως πάρεσμεν ἄμφω τῷ βίῳ.  
### 1.1792  
Καὶ σὺ δὲ, φίλε παρθένε, ξὺν παρθένῳ  
### 1.1793  
πρὸς ταῦτα συνάρηξον ἡμῖν τοῖς φίλοις,  
### 1.1794  
ναὶ καὶ σὺ συνάρηγε καὶ θρηνοῦσά περ,  
### 1.1795  
δέσποινα, μῆτερ τοῦ διφυοῦς, ὡς λόγος  
### 1.1796  
τοῦ παρθένου πείθει με μύστου σοῦ Τέκνου.  
### 1.1797  
Ἄπιθι καὶ δύναμιν ἄγγελε βροτοῖς  
### 1.1798  
σὺν Νικοδήμῳ νυκτέρῳ μύστῃ πάρος,  
### 1.1799  
τανῦν δὲ σὺν σοὶ παμφανεστάτῳ φίλῳ.  
### 1.1800  
χαίροντες ἴτε μήτι που πτοούμενοι.  
### 1.1801  
Ὁ βίοτος γὰρ τῆς καλῆς ἡσυχίας  
### 1.1802  
καὶ τῆς ἀκραιφνοῦς ἀγάπης καὶ φιλίας  
### 1.1803  
τό τε φρονεῖν εὐ σωφρονεῖν τ’ ἐν τῷ βίῳ  
### 1.1804  
τηρεῖ τὰ πάνθ’, ὡς ἀσάλευτα προσμένειν·  
### 1.1805  
Θεὸς γὰρ οἶδε πάντα καὶ σοφῶς κρίνει.  
### 1.1806  
Σύ τοί με πείθεις, σοῖς τε πιστεύω λόγοις  
### 1.1807  
τάξιν τε τηρῶν εἶμ’ ἐλεύθερος φόβου.  
### 1.1808  
Χώρει· μέλειν γὰρ πάντα οἱ δοκεῖ φίλων,  
### 1.1809  
αὐτοί τ’ ἐπιγνώσεσθε τοὺς ἐμοὺς λόγους.  
### 1.1810  
Ὑμεῖς δ’ ἕπεσθε νῦν, κόραι, σὺν μητρί μου,  
### 1.1811  
ἕπεσθε, Χριστὸν καρδίαις ὡπλισμέναι  
### 1.1812  
πτοούμεναί τε μηδὲν, ἀλλ’ ἕπεσθέ μοι ·  
### 1.1813  
δείξω γὰρ οἶκον, ἔνθα νυχεῦσαι δέον.  
### 1.1814  
Οὐκοῦν ὅδ’ ἐνδέξιος οἶκος· ἐνθάδε  
### 1.1815  
τανῦν καταυλίσθητε· καὶ γὰρ εὐφρόνης  
### 1.1816  
οὐ βραχὺ ταρῴχηκεν, ὡς ὁρῶ,  
### 1.1817  
ἐγγὺς δ’ ἕως πάρεστιν, ἐκρέει κνέφας.  
### 1.1818  
Ἰώ μοι· ἰώ·  
### 1.1819  
ψυχῆς μελούσης, καρδίας παχνουμένης.  
### 1.1820  
ὕπνος βλεφάροις τοῖς ἐμοῖς πῶς ἐμπέσῃ;  
### 1.1821  
οἴμοι, Τέκνον μου, σῆς σφαγῆς πανταδίκου·  
### 1.1822  
ὤμοι ταλαίνῃ δραμάτων ἀντιστρόφων·  
### 1.1823  
οὐ γὰρ συνῳδὰ ταῦτα τοῖς ἠλπισμένοις,  
### 1.1824  
κἂν συνᾴδωσι τοῖς προηγορευμένοις.  
### 1.1825  
Ἔτλην μεγίστας συμφορὰς καὶ πρὶν, Τέκνον,  
### 1.1826  
ἀρχῆς ἀπ’ ἄκρης σῶν ξένων γενεθλίων·  
### 1.1827  
ἀλλ’ εἵπετ᾿ εὐθὺς συμφοραῖς θυμηδία,  
### 1.1828  
σοῦ συμπαρόντος καὶ λύοντος ἀνίας·  
### 1.1829  
νῦν δ’ ἄλγος ἀφέρτατον, οἴμοι, πῶς φέρω;  
### 1.1830  
Τί γοῦν, τί δράσω νῦν παθοῦσ’ ἀμήχανα;  
### 1.1831  
θέλξει δ’ ἕδραν ὄμματος ὕπνος πῶς ἄρα;  
### 1.1832  
Ἄμμες μὲν, ὦ δέσποινα, χαμαιστρωτίᾳ  
### 1.1833  
ἀνεκλίθημεν, σώμασιν παρειμέναι,  
### 1.1834  
νέαι, παλαιαὶ, παρθένοι τ᾿ ἔτ᾿ ἄζυγες,  
### 1.1835  
ἄλλαι πρὸς ἄλλων ἐρείσασαι Κᾶρας.  
### 1.1836  
αἵδ’ ἐν παρειαῖς ὑποβαλοῦσαι χέρας,  
### 1.1837  
καὶ βαιὸν ἡρπάσαμεν ὕπνου βραχύ τι·  
### 1.1838  
σὺ δ’ οὐχ ὑπνώσας οὐδ’ ἀνέκλινας δέμας,  
### 1.1839  
παννύχιον στένουσα κὠδυνημένη·  
### 1.1840  
πάσῃ γὰρ ἄγρυπνον εὐφρόνῃ στρέφεις.  
### 1.1841  
Ἕως τίνος μείνῃς δὲ προσκαθημένη  
### 1.1842  
ἄυπνος, ὄμμα μηδόλως μύουσα σόν;  
### 1.1843  
Ἠὼς, ἰδοὺ, πέφηνε, καὶ λεωφόρον  
### 1.1844  
περιτρέχουσι δῆμος ἄνω καὶ κάτω·  
### 1.1845  
γῆς τ’ ἀναδραμὼν ἥλιος φαεσφόρος  
### 1.1846  
ἀκτῖνας ἐξίησι θερμαίνων χθόνα.  
### 1.1847  
Υἱὸν τεθέντα νεκρὸν ἰδοῦσαν τάφῳ  
### 1.1848  
οὐ δεῖ με θρηνεῖν καὶ στένειν καὶ δακρύειν,  
### 1.1849  
ἕως ἴδοιμι ζῶντα πάλιν ἐκ τάφου;  
### 1.1850  
ὕπνος δ’ ἄρα μου πῶς βλεφάροις ἐμπέσῃ;  
### 1.1851  
Κἀγὼ μελούσῃ καρδίᾳ λήγουσ’ ὕπνου  
### 1.1852  
κεῖμαι, πεδοστιβὴς γε χαμαιστρωτίᾳ  
### 1.1853  
κοὔτ᾿ ἔβρισ᾿ οὔτ᾿ ἐκοίμισα, σφοδρῶν γόων  
### 1.1854  
σῶν, παρθένε, κλύουσα καὶ στεναγμάτων.  
### 1.1855  
Ἔγρεσθ᾿ ἔγρεσθε· τί, γυναῖκες, μέλλετε.,  
### 1.1856  
ἔξιτ᾿ , ἄπιτε βαιὸν ὡς πρὸς τὴν πόλιν,  
### 1.1857  
ὅσον προβαίνειν ἐντολὴ δίδωσί πως·  
### 1.1858  
ἴσως τι μαθήσεσθε καὶ νεώτερον.  
### 1.1859  
Πολλοὶ γὰρ ὑμᾶς ἀγνοοῦσι, κοὐ δέος  
### 1.1860  
Καὶ μὴν ὀπαδῶν νῦν τιν’ εἰσορᾶν δοκῶ  
### 1.1861  
σπουδῇ σκυθρωπὸν ἐνθάδ᾿ ἐφωρμημένον·  
### 1.1862  
δοκεῖ δὲ καινῶν ἄγγελος μηνυμάτων.  
### 1.1863  
Πη πη μολὼν εὕροιμ’ Ἰησοῦ μητέρα;  
### 1.1864  
εἴπατέ μοι, γυναῖκες, εἴπερ ἴστε, μοι  
### 1.1865  
σημήνατ᾿ · ἆρα τῶνδε δωμάτων ἔσω;  
### 1.1866  
Ἥδ᾿ ἐντὸς, ἀθρεῖς, τῶνδε δωμάτων μένει.  
### 1.1867  
Δέσποινα μῆτερ Μυσταγωγοῦ μοι φίλου,  
### 1.1868  
καὶ νῦν μερίμνης ἄξιον φέρω λόγον  
### 1.1869  
σοὶ καὶ μαθηταῖς καὶ γυναιξὶ σοὶ φίλαις.  
### 1.1870  
Εἰς καιρὸν ἥκεις, καίπερ ἀγγέλων φόβον.  
### 1.1871  
Τί δ’ ἐστί; μῶν τις συμφορὰ νεωτέρα;  
### 1.1872  
Πολλὴ φάλαγξ ἔνοπλος εἰς τάφον μολεῖ,  
### 1.1873  
τίνος δ’ ἕκητι, συμβαλεῖν σάφ’ οὐκ ἔχω,  
### 1.1874  
ἥκω δ’ ἀκούσας οὐ τορῶς, φήμη δέ τις  
### 1.1875  
λαοῖσιν ἐμπέπτωκεν, ὡς κατάσκοποι  
### 1.1876  
ἥκουσι τάφου· χὠ μὲν οὐκ ἰδὼν λέγει,  
### 1.1877  
ὅδ’ εἰσιδὼν μολοῦντας οὐκ ἔχει λέγειν,  
### 1.1878  
ὃς δ’ εἰδέναι λέγων τι φράζειν οὐ θέλει.  
### 1.1879  
Πλὴν εἱς τις εἰπε γραμματεῖς προσιέναι  
### 1.1880  
καὶ ταῦτα πεῖσαι κοίρανον τῆσδε χθονὸς  
### 1.1881  
πέμψαι φύλακας καὶ σφραγίσαι τὸν λίθον,  
### 1.1882  
ὡς μὴ τάχα κλέψωσι μύσται τὸν νέκυν·  
### 1.1883  
ὧν οὕνεκ᾿ ἦλθον πρὸς σὲ ταῦτ᾿ ἀπαγγέλων.  
### 1.1884  
Ὠ ῥάπτα κακῶν τῶν ἀφερτάτων ἐμοὶ,  
### 1.1885  
γραμματέων ὅμιλε καὶ πρεσβυτέρων·  
### 1.1886  
ὠ τῆς φονώσης ἐργάτα τολμηρίας,  
### 1.1887  
ὠ δραματουργὲ τοῦ φόνου τοῦ Δεσπότου,  
### 1.1888  
ὡς συνιεὶς μὲν, οἶα τολμᾷς ἀφρόνως,  
### 1.1889  
δέξῃ βέλος δριμύ τι κατὰ καρδίας,  
### 1.1890  
πάνδεινον ἀλγῶν ἄλγος· ἢν δ’ ἄρ᾿ ἐς τέλος  
### 1.1891  
ἐν τοῖσδε μείνῃς, οἷς τανῦν κακῶς μένεις,  
### 1.1892  
οὐκ εὐπραγῶν δόξεις γε μὴ κακῶς ἔχειν  
### 1.1893  
ἐξ ἀφροσύνης καὶ κακῆς ἀβουλίας·  
### 1.1894  
γνοίης δ’ ὅμως ἔπειθ’, ὅτ’ οὐ κέρδος τί σοι.  
### 1.1895  
!Πῶς γὰρ ἔσονται νεχροφῶρες οἱ μόγις  
### 1.1896  
μιαιφόνους σφῶν χεῖρας ἐκπεφευγότες;  
### 1.1897  
προσεγγίσαι πείσει δὲ τὶς σφᾶς τῷ τάφῳ,  
### 1.1898  
οὕτω τρέσαντας καὶ λίαν πεφρικότας;  
### 1.1899  
Ἄπιθ᾿ ἄπιθι καὶ φύλασσε τὸν τάφον,  
### 1.1900  
ναὶ ναὶ, φάλαγξ, ἄπιθι κἀσφαλῶς βλέπε·  
### 1.1901  
μάρτυς γὰρ ἴσως τῆς ἐγέρσεως ἔσῃ.  
### 1.1902  
Ἄμμες δὲ, φίλαι, τῇδε μίμνωμεν πέλιν.  
### 1.1903  
Ναὶ ναὶ μένωμεν ἡσύχως ἐν οἰκίᾳ  
### 1.1904  
μηδ’ ἀπίωμεν ἐς τάφον νῦν Δεσπότου,  
### 1.1905  
ἀλλ’ ἰέναι μείνωμεν εὐφρόνης κνέφας.  
### 1.1906  
Καὶ μὴν ἰδοὺ, πρόεισιν ὄρφνης τὸ κνέφας.  
### 1.1907  
Λοιπὸν μένωμεν ἡσύχως ἐκ φυλάκων.  
### 1.1908  
Πῶς γάρ τις ὄρφνῃ δυσμενῶν ἀνὰ στρατὸν  
### 1.1909  
ἐλθὼν μυρίσει τόνδ’ ἀκινδύνως μολών;  
### 1.1910  
κατάσκοπον δὲ πρὸς τάφον μολεῖν ἔδει  
### 1.1911  
τίν’ ἐξ ὀπαδῶν ἄγρυπνον Διδασκάλου·  
### 1.1912  
ναὶ ναὶ προσήκει τίν᾿ ἀπιέναι τάχει·  
### 1.1913  
κἂν μέν τινα κρυφαῖον οὐ γνοίη δόλον,  
### 1.1914  
βῶμεν πρὸς ὄρθρον τύμβον ἐς ζωηφόρον·  
### 1.1915  
δέμας νέκυος τοῦ μυρίσαι κατ᾿ ἔθος  
### 1.1916  
ἐλευσόμεσθα· τήνδ’ ἔχω γνώμην ἐγώ.  
### 1.1917  
Ἢν δ’ αὖ τιν’ ἐχθρῶν μηχανὴν  
### 1.1918  
τῆς καλλιφεγγοῦς ἡμέρας τὴν ἀκτῖνα  
### 1.1919  
σιγῇ μενοῦμεν, οὐδὲ χρεία μυρίσαι  
### 1.1920  
τὸν κείμενον νῦν· οὐ γὰρ ὑπὸ γῆς ζόφον  
### 1.1921  
φθορὰ κατασκήψει τις εἰς δέμας Λόγου,  
### 1.1922  
οὔτ᾿ οὖν καθέξει ψυχὰν ᾅδης παμφάγος·  
### 1.1923  
ἑκὼν γὰρ ἔτλη πότμον, οὐκ ὄφλημ’ ἔχων,  
### 1.1924  
ἵνα κατειρχθῇ κατ’ ὀφειλὴν εἰς ζόφον.  
### 1.1925  
Ἐξ ἀφθίτου γὰρ ἄφθιτον πεφυκότα  
### 1.1926  
πῶς νιν φθερεῖ ταμίας ᾅδης νερτέρων;  
### 1.1927  
ὃν καὶ λάφυρ’ ἐκεῖθεν ἑλκύσαι δοκῶ,  
### 1.1928  
ὅσους βροτῶν καθεῖρξεν, οὓς ξυνήρπασε  
### 1.1929  
κἄδδησεν ἐν δεσμοῖσι πανζόφου στέγης.  
### 1.1930  
Ορθῶς· μολεῖν χρὴ πρῶτον εἰς κατασκοπήν·  
### 1.1931  
πέμφ’ ὡς τάχιστα· νῦν γὰρ ἀσφαλῶς λέγεις·  
### 1.1932  
σὺν σοὶ δέ μ’ ὄψει καρτεροῦσαν ἐς τέλος.  
### 1.1933  
Τίς δῆτα φίλων, αἱ πάρεισιν ἐνθάδε,  
### 1.1934  
τολμᾷ κατόπτις ἔννυχος τύμβῳ μολεῖν;  
### 1.1935  
τίς ἂν γένοιτο νῦν ἐμὴ δ’ εὐεργέτις;  
### 1.1936  
μύσται γὰρ οὐ πάρεισι τοῦ Διδασκάλου,  
### 1.1937  
φεύγοντες ὁρμὴν ἄλογον μιαιφόνων.  
### 1.1938  
Οὐ γὰρ ἴσως πνέουσι θυμοῦ καθ’ ὅλων·  
### 1.1939  
περιφρονοῦσι καὶ γὰρ ἡμῶν τοῦ γένους,  
### 1.1940  
μύστας δὲ διώκουσιν ἀλόγῳ θράσει.  
### 1.1941  
Ἐγὼ πρὸς ὑμῶν τόνδε κίνδυνον θέλω  
### 1.1942  
ῥίψασα κατόπτις σοροῦ θείου μολεῖν·  
### 1.1943  
ἅπαντ’ ἐκεῖθεν ἐκμαθοῦσα δ’, ὡς ἔχει,  
### 1.1944  
ἥξω πρὸς ὑμᾶς, πρὶν φάος μολεῖν χθόνα·  
### 1.1945  
ἥξω δὲ θᾶττον. Τόνδ’ ὑφίσταμαι πόνον  
### 1.1946  
ἕκητι πολλῶν, ὧν ἀπηλλάγην, κακῶν·  
### 1.1947  
κἀντεῦθεν ἴσως εὐκλεέστερον δόμα  
### 1.1948  
αὐτὸς παράσχῃ νεκρὸς, οὐ νεκρὸς δ’ ἐμοὶ.  
### 1.1949  
Εὕδειν δοκεῖ δὲ καὶ μένειν μ’ ἔτι κνέφας.  
### 1.1950  
Εὕδωμεν οὖν, εὕδωμεν· οὐ μακρὰν ἔως,  
### 1.1951  
ἣν εἴθ᾿ ἴδοιμι τάχιον γε, Παντάναξ·  
### 1.1952  
ἀτὰρ πρὸς ὄρθρον ἀπίω ταχυδρόμος·  
### 1.1953  
ἴσως κἀδελφαῖς συντρεχούσαις ἐντύχω,  
### 1.1954  
αἳ προσμένειν εἵλοντο καὶ βλέπειν τάφον·  
### 1.1955  
πᾶσαι γὰρ ἠπείγοντο συμφώνως ἐμοὶ  
### 1.1956  
ἐννυχίσαι νῦν πρὸς τὸ μυρίσαι νέκυν.  
### 1.1957  
Ἄπιθ᾿ ἄπιθι· προδραμοῦσα τί μάθοις,  
### 1.1958  
ἀνδρώαν εἰσφέρουσα τὴν τολμηρίαν;  
### 1.1959  
Ἄμμες δ’ ἐφεψόμεσθα σὺν αὐτῇ Κόρῃ  
### 1.1960  
ἄλλαι τε πολλαὶ Γαλιλαίας θρεμμάτων·  
### 1.1961  
πάσας γὰρ οἶμαι συνδραμεῖν σοι πρὸς τάφον,  
### 1.1962  
ἰδεῖν ποθούσας τέρμα τῶν ἠλπισμένων.  
### 1.1963  
Μικρὸν δ’ ἐφυπνώσωμεν, ἠὼς οὐκ ἄπο.  
### 1.1964  
Σφοδρῶς πονεῖν με χρὴ, πονοῦσαν δ’ ἄξιον  
### 1.1965  
μισθὸν προαθρεῖν· παντὶ γὰρ προκείμενον  
### 1.1966  
ἆθλον πρὸς ἔργῳ τὴν χάριν τίκτει διπλῆν,  
### 1.1967  
ἣν πολλαπλῆν εἴληφα καὶ πάλιν λάβω.  
### 1.1968  
Ναὶ καὶ δίκαιον τοῦτο, κοὐκ ἄλλως σκοπεῖς,  
### 1.1969  
σύ τ᾿ εὖ παραινεῖς καὶ σὺ καιρίῳ,. λέγεις,  
### 1.1970  
λέγεις δὲ μισθὸν καὶ χάριν, ὅσην ἔχεις,  
### 1.1971  
προ τῶν λαβοῦσα, καὶ πάλιν λάβοις·  
### 1.1972  
πλὴν οὐν τί μεῖζον τῶνδ’ ἀπαιτήσεις γέρας;  
### 1.1973  
δώσει δ’ ὅμως σοὶ δῶρ’, ἃ καλλιστεύεται  
### 1.1974  
τῶν νῦν ἐν ἀνθρώποισιν, οἶδ’ ἐγὼ, πολὺ,  
### 1.1975  
μακαρία δ’ ἔπειτα κυρήσασ’ ἔσῃ.  
### 1.1976  
Ἰδοὺ, τὸ σόν γε προσκοπουμένη δράμω·  
### 1.1977  
πρώτη δ’ ἴδοιμι τὴν ἀνάστασιν, κόρη·  
### 1.1978  
μισθὸν γὰρ αἰτῶ τῶν πόνων λαβεῖν τόδε·  
### 1.1979  
ἀθρεῖς γὰρ, ἀθρεῖς τὴν ἐμὴν προθυμίαν.  
### 1.1980  
Ὅρα, κατ᾿ ὄρφναν μὴ φύλαξιν ἐντύχῃς.  
### 1.1981  
Φυλάξομαί τοι καὶ πόδ’ ἡσύχως βαλῶ.  
### 1.1982  
Ἀλλ’ εὐτυχοίην καὶ τύχοιμι δ’, ὧν ἐρᾷς·  
### 1.1983  
ἐρᾷς δὲ πάντως Υἱὸν ἰδέσθαι τάχει,  
### 1.1984  
ὅπερ ποθοῦσα ῥιψοκινδύνως τρέχω.  
### 1.1985  
Βάθ’ ὡς τάχιστ’, ἐμοὶ δὲ θᾶττον, ὧν ἐρῶ,  
### 1.1986  
εὐάγγελος γένοιο, τυχεῖν ὡς ἔχω.  
### 1.1987  
Εἴκω κελευσθεῖσ᾿ οὖσα γάρ μοι δεσπότις  
### 1.1988  
οὐκ ἂν ἁμάρτοις τοῦδέ γ’, ἀλλὰ πείθομαι.  
### 1.1989  
Ἐφέψομαι κἀγὼ δὲ σὺν σοὶ, Μαρία·  
### 1.1990  
ἀλγῶ γὰρ, ἀλγῶ καὶ μένειν σοῦ κατόπιν.  
### 1.1991  
Οὕτω μέλουσα πῶς ποτ’ οἴσω νῦν τλάμων;  
### 1.1992  
Καὶ λοιπὸν ἀπίωμεν, ὦ φίλα κόρα·  
### 1.1993  
σὲ γὰρ ἔχουσα σύνοδον χαίρω μέγα.  
### 1.1994  
Αἵδ᾿ ὕπνον οὐ βάλωσιν ὀμμάτων ἄπο.  
### 1.1995  
Ἔγρεσθ᾿ ἔγρεσθε· τί, γυναῖκες, μέλλετε;  
### 1.1996  
γοργωπὸν ἕδραν τῶν βλεφάρων λύσατε.  
### 1.1997  
Οὐ λεύσετ᾿ μηνάδος αἴγλην παμφαῆ;  
### 1.1998  
ἀὼς πέλας, ἀὼς· ὅδ’ ἀστὴρ ἔγγιος,  
### 1.1999  
θέλγει δ’ ἕδραν ὄμματος ἅδιστος γ’ ὕπνος·  
### 1.2000  
ἅδιστος ἅδιστος γὰρ ἐν τοῖς βλεφάροις  
### 1.2001  
ἐνδὺς ἔβα παχνουμέναις ταῖς καρδίαις.  
### 1.2002  
Ἐγὼ μέλουσα καρδίᾳ παχνουμένη  
### 1.2003  
ἄγρυπνον ὄμμα πᾶσαν ἀν’ ὄρφνην στρέφω.  
### 1.2004  
Ἄμμες τάχει στείχωμεν, ὦ φίλα κόρα,  
### 1.2005  
σφοδρᾷ μελήσει καρδίας δεδηγμένη.  
### 1.2006  
Στείχωμεν οὐν τάχιστα τοῦ τύμβου πέλας·  
### 1.2007  
αἵδ’ ἀποβαλοῦσαι τὸν ὕπνον ὀμμάτων  
### 1.2008  
ἥξουσιν ὡς τάχιον ἡσύχῳ βάσει.  
### 1.2009  
Ναὶ ναὶ τάχει στείχωμεν· εὖ δ’ εἴη τυχεῖν.  
### 1.2010  
Πέποιθα πᾶσι δ’ ἡμέραν ἐλευθέραν  
### 1.2011  
ἀκτῖνα τὴν στείχουσαν ἡλίου φέρειν.  
### 1.2012  
Ἄπιμεν οὖν, ἄπιμεν· αἱ δὲ κατόπιν  
### 1.2013  
νῦν ὠσὶν ἠχὴν ἠρέμα δεδεγμέναι,  
### 1.2014  
οἶμαι, πελείας ὠκύτητ’ οὐχ ἥσσονες  
### 1.2015  
ποδῶν δράμωσι συντόνοις ὁρμήμασιν·  
### 1.2016  
αὖθις γὰρ ἀφίημι ῥαδινὴν ὄπα,  
### 1.2017  
σαφῆ κελευσμὸν συντρέχειν πρὸς τὸν τάφον.  
### 1.2018  
ὀρθαὶ δ’ ἰδού γε· θαῦμ’ ἰδεῖν εὐκοσμίας.  
### 1.2019  
Αἲ αἴ·  
### 1.2020  
Τέκνον, ποθεινὸν ἦμαρ ἰδοὺ τὸ τρίτον,  
### 1.2021  
τριταῖον ἤδη φέγγος, ἐλπὶς σοῖς φίλοις.  
### 1.2022  
Μὴ δὴ παρέλθοι, καὶ θανεῖν με ξυμφέρει.  
### 1.2023  
Ὠ Τέκνον, ὡ φίλτατον, ω’  
### 1.2024  
πότ’ ἄρ’ ἐγώ σ’ ἢ ποῦ σ’ ἡ παντλήμων ἴδω;  
### 1.2025  
Ὠ Τέκνον, εἴθε τάχος ἔλθοις μοι φάους·  
### 1.2026  
ἔλθοις νεκρῶν κευθμῶνα καὶ σκότου πύλας  
### 1.2027  
λιπὼν, ἵν’ ᾄδης χωρὶς ᾤκισται φάους,  
### 1.2028  
νῦν δ’ εἶδε φῶς μέγιστον ἐν σῇ καθόδῳ.  
### 1.2029  
Ἔλθ’ ἐλθὲ, φάνηθι, προλαβὼν ἠοῦς σέλας.  
### 1.2030  
Θεὸν Θεὸν σ’ ὀλύμπιον τὰ πάντ’ ἔχει.  
### 1.2031  
Α ἄ  
### 1.2032  
Εὐνὰς ἐρήμους τάσδε φυλάκων ὁρῶ.  
### 1.2033  
Τί δῆτ’ ἂν εἴη; μῶν λόχος βέβηκέ πη;  
### 1.2034  
Ἴσως ἐφ’ ἡμῖν μηχανὴν στήσων τινά ·  
### 1.2035  
θρασὺς γὰρ ὄχλος, νῦν δ’, ἐπεὶ κρατεῖ. θρασύς.  
### 1.2036  
Τί δῆτ’, ἀδελφὴ, δρῶμεν; οὐ γὰρ εὕρομεν.  
### 1.2037  
ὡς ἠλπίσαμεν, ἐλπίδων δ’ ἡμάρτομεν.  
### 1.2038  
Πείθου, πάλιν στείχωμεν· εὖ δ’ εἴη τυχεῖν  
### 1.2039  
τὸν νεκρὸν αὐτὸν καρδίαις ὡπλισμέναις·  
### 1.2040  
σώζει γὰρ αὐτὸν, ὅστις εὐφρόνως Θεῷ  
### 1.2041  
ἀνατίθησι· καί γε νῦν βαδιστέον.  
### 1.2042  
Ἄμμιν δὲ λίθον τίς ἄρ’ ἀποκυλίσει;  
### 1.2043  
Ὀττοτοτοτοί·  
### 1.2044  
Ἄναξ, Ἄναξ ἄφθιτε, τίς ὅδ’ ὁ κλόνος;  
### 1.2045  
Πῶς δ’ ἐκκυλισθεὶς ἀθρόως ὦπται λίθος;  
### 1.2046  
κενὸς δ’ ὁρᾶται καὶ τάφος τοὗ Δεσπότου.  
### 1.2047  
Οὐκοῦν ἄπειμι καὶ φίλοις μύσταις ἐρῶ  
### 1.2048  
ἄρσιν νέκυος, αὖ δ’ ὑποστρέψω τάχει·  
### 1.2049  
εὕροιμι δ’ ὧδε σὺν γυναιξί σ’ αὖ, κόρη.  
### 1.2050  
Εὖγ’ εὖγ’ ἐπανῆκες τάχιστα νῦν, φίλη·  
### 1.2051  
ἐγὼ δὲ λίθον ἠρμένον βλέπουσ’ ἔτι  
### 1.2052  
θαμβουμένη πέφρικα, πῶς ὧδ’ ἀθρόον  
### 1.2053  
ὤφθη κυλισθείς τῆς θύρας πρὸ τοῦ τάφου.  
### 1.2054  
Ἄ ἄ · σίγα σίγα.  
### 1.2055  
Ὁ λαμπροπυρσόμορφος οὗτος τίς δ’ ἄρα,  
### 1.2056  
ὃς καθύπερθεν ἕζεται νῦν τοῦ λίθου,  
### 1.2057  
πανευπρεπὴς, ἐσθῆτι λευκῇ χαρίεις;  
### 1.2058  
στίλβει γὰρ ὥσπερ ἁπαλὴ χιὼν νέα.  
### 1.2059  
Ἰδοὺ δὲ καὶ φύλακες ὡς νεκροὶ κάτω.  
### 1.2060  
Ὕμμες δὲ μὴ θροεῖσθε, μηδ’ ἔστω φόβος·  
### 1.2061  
ζητούμενος γὰρ οὐκέτ’ ἐστὶν ἐν τάφῳ,  
### 1.2062  
Ἄναξ Ἰησοῦς τῆτες ἐσταυρωμένος·  
### 1.2063  
ὅδ’ οὐκέτ’ ἐστὶν ἐν τάφῳ νεκρὸς μένων,  
### 1.2064  
ἀλλ’ ἐξεγερθεὶς εἰς Γαλιλαίαν τρέχει·  
### 1.2065  
ὡς εἶπε, μύσταις ὀπτάνεσθαι νῖν θέλει.  
### 1.2066  
Κενὸν δ’ ἰοῦσαι τὸν τόπον κατίδετε.  
### 1.2067  
Ἄπιτε γοῦν, ἄπιτε καὶ ταῦτα σφίσιν  
### 1.2068  
εἴπατε τρανῶς· πάντα γὰρ ἔγωγ’ ἔφην·  
### 1.2069  
καὶ πάντα πᾶσιν εἴπατε ξὺν τῷ Πέτρῳ,  
### 1.2070  
ὡς φροῦδος ᾅδης, Χριστὸς ἀνέστη τάφου,  
### 1.2071  
τάφου δὲ λίθος εὐσθενῶς ἀπηλάθη·  
### 1.2072  
φρουροί θ’ ἅϊδος θύρετρ’ ἀνεῖσαν φόβῳ  
### 1.2073  
λελυμένοι, νεκροὶ δὲ πρὸς φάους χθόνα  
### 1.2074  
σκιρτῶσι, σῶκον ἐκκαλούμενοι Θεὸν·  
### 1.2075  
τῷ γ’ αὐτόματα δεσμὰ πάντ’ ἀπερράγη.  
### 1.2076  
Ὠ καλλιφεγγὲς ἡλίου σέλας τόδε·  
### 1.2077  
πέφθακεν, ὡς ἤλπιστο, τέρμα φροντίδων.  
### 1.2078  
Πέπτωκεν ἐχθρὸς, Χριστὸς ἀνέστη τάφου.  
### 1.2079  
Ἠοῦς παρούσης τίς ποτ’ ἄρ’ ἡδυτέρα;  
### 1.2080  
τί δ’ ἂν ἐμοὶ γένοιτο χαριέστερον;  
### 1.2081  
Πῆ γοῦν τὸν ᾄδην καμβαλὼν βαίνεις, Τέχνον;  
### 1.2082  
πη πη δ’ ἐγώ σε καὶ πότ’ ἂν ἴδω, Τέκνον;  
### 1.2083  
Ἔλθ’ ἐλθὲ καὶ φάνηθι μητρὶ σῇ τάχει.  
### 1.2084  
ὄψει γε θᾶττον, ὡς ἐγᾦμαι, πλειόνων.  
### 1.2085  
Ἀλλ’ ἀπίωμεν, ὡς ὁ λευχείμων ἔφη,  
### 1.2086  
μύσταις φίλοις ἅπασι χάρμα μηνῦσαι.  
### 1.2087  
Πρῶτον δ’ ἄπειμι πρὸς Πέτρον καὶ παρθένον,  
### 1.2088  
εὐάγγελον φέρουσα βάξιν τοῖς φίλοις·  
### 1.2089  
ὁ γὰρ φανεὶς εἴρηκεν εἰπεῖν καὶ Πέτρῳ.  
### 1.2090  
Ἄπειμι γοῦν κένωσιν εἰπεῖν τοῦ τάφου  
### 1.2091  
καὶ τὴν ὅρασιν τοῦ φανέντος καὶ λόγους·  
### 1.2092  
οὗτοι δ’ ὅμως ἔδραμον ἰδεῖν τὸν τάφον,  
### 1.2093  
οἶμαι δὲ πάντα σφᾶς θεωρῆσαι καλῶς.  
### 1.2094  
Ἀλλ’ ὤ · τίν’ ἀθρῶ; Δεσπότην καινῇ θέᾳ;  
### 1.2095  
Οὐκ οἶδ’ ἀκριβῶς· εἰκάσαι γε μὴν πάρα·  
### 1.2096  
μορφῇ γὰρ οὔτι φαῦλον εἰσβαλεῖν τινά —  
### 1.2097  
Χαίρετε.  
### 1.2098  
Χαῖρ’, ἐσθλὸς ἐσθλοῦ Παῖ, βασιλεῦ παντάναξ,  
### 1.2099  
ἔσχατον ἐχθρὸν συγκατασκάψας, πότμον.  
### 1.2100  
Ἄναξ Ἄναξ ἄφθιτε, σὺ Θεὸς μέγας,  
### 1.2101  
ποδῶν δὲ σῶν ἄμμιν δὸς ἅψασθαι φόβῳ ·  
### 1.2102  
τοὺς γὰρ ἐπ’ οὐδας νῦν κυνοῦσαι πίτνομεν,  
### 1.2103  
καταπλαγεῖσαι τῇ χαρᾷ καὶ τῷ φόβῳ.  
### 1.2104  
Μὴ δὴ φοβεῖσθε, μηδ’ ὑμῖν ἔστω φόβος.  
### 1.2105  
Ἄπιτε δ’, ἀγγείλατ’ ἀδελφοῖς μου τάχει  
### 1.2106  
ἐς Γαλιλαίαν ἀφικέσθαι, καί μέ πως  
### 1.2107  
ἐκεῖσε κατίδωσιν, ὡς ἔφην σφίσιν.  
### 1.2108  
Ὠ φαιδρότης ἄρρητός ἡλίου βολῆς,  
### 1.2109  
ὡς ἀνέτειλε χαρίεσσα νῦν ἕως·  
### 1.2110  
ὠ λαμπρότης ἄφατος αὐγῆς ἀκτίνων,  
### 1.2111  
ὠ χάρμα παγκόσμιον, ὦ θυμηδία,  
### 1.2112  
ὠ τέρψις εὐφρόσυνος, ὦ γῆθος μέγα,  
### 1.2113  
πῶς ἄν τις εἴπῃ, πῶς ἀπαγγείλῃ λόγῳ  
### 1.2114  
ἐμῆς ἀγαλλίαμα τανῦν καρδίας;  
### 1.2115  
Ἀλλ’ ἀπίωμεν, ὡς ὁ Δεσπότης ἔφη.  
### 1.2116  
Ἐγγὺς ἰδοὺ, δέσποινα, φίλαι σοι κόραι  
### 1.2117  
ἄλλαι τε πᾶσαι Γαλιλαίας θρεμμάτων  
### 1.2118  
πρὸς τὸν τάφον τρέχουσι μυρίσαι νέκυν,  
### 1.2119  
τὴν ἐξέγερσιν ἀγνοοῦσαι τοῦδ’ ἔτι.  
### 1.2120  
Οὐκοῦν σὺν αὐταῖς βῶμεν αὖθις ἐς τάφον·  
### 1.2121  
οὐ γὰρ κόρος τίς ἐστι θαυμαστὰ βλέπειν.  
### 1.2122  
Ἡ γὰρ ποθοῦσα καρδία πάντ’ εἰδέναι  
### 1.2123  
ἐν τοῖς ἀγητοῖς λίχνος οὖσ’ ἁλίσκεται  
### 1.2124  
ἀθρεῖν τε ταῦτα συχνάκις λιχνεύεται.  
### 1.2125  
Ἀλλ’ ὤ · τίς ἐστιν εὐπρεπὴς νεανίας,  
### 1.2126  
ὃς λευκοχίτων δεξιοῖς ἵζει τάφου;  
### 1.2127  
Θάμβος μ’ ἔχει βλέπουσαν ἀστραπὴν θέας.  
### 1.2128  
Μὴ δὴ θροεῖσθε, μηδ’ ὑμῖν ἔστω φόβος.  
### 1.2129  
Τὸν Ναζαρηνὸν, οἶδ’, Ἰησοῦν, ὦ κόραι,  
### 1.2130  
ζητεῖθ’ · ὅδ’ ιὐκέτ’ ἐν τάφῳ μένων,  
### 1.2131  
ἀλλ’ ἐξανέστη, καὶ κενὸς τόπος μένει.  
### 1.2132  
Ἄπιτε γοῦν, εἴπατε μύσταις καὶ Πέτρῳ  
### 1.2133  
ἐς Γαλιλαίαν σφίσιν ὀφθῆναι τάχει.  
### 1.2134  
Ἐγὼ τρέμουσα καὶ φόβῳ κρατουμένη  
### 1.2135  
πρὸς τὸν Πέτρον νῦν εἶμι καὶ λοιποὺς φίλους,  
### 1.2136  
εὐάγγελον φέρουσα βάξιν καὶ πάλιν.  
### 1.2137  
ὁ γὰρ φανεὶς ςἴρηκεν εἰπεῖν καὶ Πέτρῳ.  
### 1.2138  
Άμμες δὲ θάμβει καταπλαγεῖσαι, κόραι ,  
### 1.2139  
ἔκστασιν ἐκστᾶσαί τε τῇ καινῇ θέᾳ  
### 1.2140  
φεύγωμεν ὡς τάχιστα μνημείου τρόμῳ,  
### 1.2141  
σιγῇ φέρουσαι πᾶν ὅραμ’ ἄκουσμά τε,  
### 1.2142  
καὶ μηδὲν ἐκφέρωμεν ὡς πρὸς μηδένα.  
### 1.2143  
Μνήμαν ἔχουσαι τῶν λογοπράτου δόλων  
### 1.2144  
φοβούμεναι τε τῶν βρόχων τὴν ἀγχόνην  
### 1.2145  
νεκροπρεπές θ’ ὡς μνῆμα τόν γ’ αὐτοῦ τρόπον.  
### 1.2146  
τὸ μυστικὸν παίξαντος ἐχθρῶν ἐς μέσον,  
### 1.2147  
φύγωμεν, ἐξέλθωμεν ἐννοιῶν κάτω  
### 1.2148  
καὶ δυσμενεῖ μὲν μηδὲν ἐξεγνωσμένων  
### 1.2149  
εἴποιμεν ἄμμες, πλὴν φίλοις μύσταις μόνοις·  
### 1.2150  
κακὸν γὰρ οὐδὲν οὐδενὶ, ξυνὸν δέ τι  
### 1.2151  
πρὸς πανάληθες ἀγαθῶν ἀγγελμάτων·  
### 1.2152  
καὶ ψεῦδος οὐδέν· ψεῦδος ἄμμιν δ’ οὐ φίλον,  
### 1.2153  
νεκροφρόνων φρόνημα φυγούσαις καλῶς  
### 1.2154  
καὶ παγκάλην ἔκστασιν ἐκστάσαις φόβῳ,  
### 1.2155  
ᾧ πᾶς κακίας ἐκκλίνει θεοφρόνως.  
### 1.2156  
Τοιοῦτον οὐδὲν οὐδενὶ φράζειν θέμις  
### 1.2157  
ταῖς ἐξιούσαις, ὡς ἔφην, τῶν μνημάτων  
### 1.2158  
μηδ’ ἐμφερούσαις μνημόσυνον εἰσέτι  
### 1.2159  
νεκροπρεποῦς τρόπου γε τοῦ ζῶντος πέρι,  
### 1.2160  
ἰσχημέναις φόβῳ τε καὶ πολλῷ τρόμῳ  
### 1.2161  
ἐπιβλέποντος πρὸς τρέμοντ’ αὐτοῦ λόγους.  
### 1.2162  
Οὕτως φύγοιμεν ἀπὸ μνημείου, κόραι,  
### 1.2163  
ὡς μηδὲν εἰπεῖν μηδενὶ ξενοτρόπως.  
### 1.2164  
κακοῦ γὰρ ὑπόστασις οὐκ ἔνεστί τις·  
### 1.2165  
ὅθεν τὸ κακὸν οὐδὲν εἶναι μανθάνω,  
### 1.2166  
καὶ τῷδε μηδὲν μυστικὸν θέμις λέγειν ·  
### 1.2167  
πρὸς δυσμενῆ γὰρ μυστικὸν τίς ἐκρέρει;  
### 1.2168  
Δοκεῖ δὲ καλῷ δυσμενὲς τοὐναντίον,  
### 1.2169  
ὡς ἡμέρᾳ νὺξ καὶ σκότος πάλιν φάει,  
### 1.2170  
ὡς ἀντίκειται ψεῦδος ἀληθεῖ λόγῳ.  
### 1.2171  
Ἀλλ’ ἀπίωμεν θᾶττον ἐς μυστηπόλους,  
### 1.2172  
εὐαγγέλιον χάρμα δηλοῦσαι φίλοις.  
### 1.2173  
Ἀλλ’ ὤ · τίν’ ἀθρῶ νυκτὸς ἥκοντ’ ἐνθάδε;  
### 1.2174  
Δέσποινα, μῆτερ Παιδὸς, οὐδέπων οὐδέπω  
### 1.2175  
ἄλλην γυναῖκ’ ἔκλυον ἐκτεκεῖν ἐγώ.  
### 1.2176  
Τίς εἶ σύ; συμφρονῶν; κατ’ εὐφρόνην τε γὰρ  
### 1.2177  
ἀμβλῶπες αὐγαὶ, κοὔ σε γινώσκω τορῶς  
### 1.2178  
Εὔνους ἀεί σοι καὶ σφαγέντι σου τέκνῳ,  
### 1.2179  
τῶν θαυμασίων κἀγαθῆς φρενὸς χάριν.  
### 1.2180  
Νέον τί δ’ ἀγγελεῖς; τί; τάχιστα φράσον.  
### 1.2181  
Δέσποινα, χαῖρε· τοῦτό σοι πρῶτον λέγω·  
### 1.2182  
πάγχαρτε, χαῖρε· τοῦδε γὰρ προοίμιον  
### 1.2183  
κάλλιον οὐδεὶς οἶδε προσφωνεῖν βροτῶν·  
### 1.2184  
ἀλλ’ οὐδὲν ἡσσον φέρω κεδνοὺς λόγους·  
### 1.2185  
οἵαν γὰρ ἀγγελίαν ἥκω σοι φέρων·  
### 1.2186  
Υἱὸν φανέντ’ ἄϊδος ἀγγελεῖς νέον;  
### 1.2187  
Ἔγνως, λόγου δὲ δὶς τόσου μ’ ἐκούφισας·  
### 1.2188  
ἤλυθε καὶ πάρεστιν, ὡς αἱρεῖ φάτις,  
### 1.2189  
κἀν γῇ τὸν ᾄδην ἐκφυγὼν πορεύεται.  
### 1.2190  
Τοιαῦτ’ ἐγὼ γὰρ ἀγγελεῖν ἐλήλυθα.  
### 1.2191  
Ἄμμες μὲν ἴδμεν τοῦτο· σὺ δ’ οἶδας πόθεν;  
### 1.2192  
ἄγ’ εἰπὲ, πῶς φής; πῶς λέγεις; οἶδας δὲ πῶς;  
### 1.2193  
τί τ’ ἄρ’ ἐναργὲς τῶνδ’ ἐρεῖς τεκμήριον;  
### 1.2194  
Στρατὸς φυλάκων πᾶσαν ἀν’ ὄρφνην μένων  
### 1.2195  
καὶ τάφον ἀθρῶν ἀσφαλεῖ προθυμίᾳ  
### 1.2196  
νῦν ἐννύχιος ἐν θορύβῳ συρρέων  
### 1.2197  
πρὸς ἱερεῖς ἔδραμεν ἐν πολλῷ τρόμῳ,  
### 1.2198  
νέαν δ’ ἔδοξε βάξιν ἐμφαίνειν φόβῳ ·  
### 1.2199  
νυκτηγοροῦντές τ’ ἦσαν ὡς πεφρικότες.  
### 1.2200  
Οὐκ εἰς κενὸν δ’ ἄρ’ ἡ φάλαγξ ὑπέτρεμε·  
### 1.2201  
ἐγὼ δ’ ἔμαθον αἰτίαν παρ’ ἐλπίδα,  
### 1.2202  
νύκτωρ κατ’ ἄστυ τειχέων εἴσω μολών ·  
### 1.2203  
καὶ τήνδε μαθὼν ἧκον ἡσύχῳ βάσει,  
### 1.2204  
στρατοῦ κατόπιν ἀκροώμενος λόγων.  
### 1.2205  
Ὅδ’ εἶπεν οὕτως, ἐμφόβῳ τολμηρίᾳ  
### 1.2206  
λαβραγορῶν ἅπαντα θάμβη τοῦ τάφου·  
### 1.2207  
εἴρηκεν οὖν, εἴρηκε πρὸς πρεσβυτέρους  
### 1.2208  
ἀρχιερεῖς τε, δραματουργοὺς τοῦ φόνου,  
### 1.2209  
συνηγμένους τε καὶ σκοποῦντας τοῦ πέρι·  
### 1.2210  
„Ὠ τὸν φρικώδη πότμον ἐξειργασμένε  
### 1.2211  
γραμματέων ὅμιλε καὶ πρεσβυτέρων,  
### 1.2212  
ἥκω φράσαι σοι καὶ πόλει πολλὰ ξένα,  
### 1.2213  
ὡς καινὰ πάντα θαυμάτων δ’ ἐπάξια,  
### 1.2214  
ἅπερ νέκυς δέδειχεν, οὗ νύκτωρ φύλαξ  
### 1.2215  
ἐγὼ τέταγμαι, καὶ νῦν εἰσέτι τρέμω·  
### 1.2216  
ὥστ’ παρῆσθα, τοῦτον, ὃν τάχ’ ὡς νέκυν  
### 1.2217  
ἡμᾶς φυλάττειν ἐξέπεμψας τῷ τάφῳ,  
### 1.2218  
εὐχαῖσιν ἂν μετῆλθες, εἰσορῶν ξένα.  
### 1.2219  
Θέλω δ’ ἀκοῦσαι, πότερά σοι παρρησίᾳ  
### 1.2220  
φράσω τἀκεῖθεν, ἢ λόγον στειλώμεθα.  
### 1.2221  
ταρβῶ γὰρ εἰπεῖν τοὺς λόγους ἐναντίον  
### 1.2222  
πρὸς τὸν τύραννον, τὸ φρενῶν πτήσσων τάχος  
### 1.2223  
τό τ’ ὀξύθυμον καὶ τὸ λίαν ἠρμένον.“  
### 1.2224  
Ταῦθ’ ἡ φάλαγξ ἔφησε πρὸς πρεσβυτέρους,  
### 1.2225  
οἱ δὲ στραφέντες καθ’ ἑαυτοὺς τοιάδε  
### 1.2226  
ἔλεξαν ἄμφω καὶ προσεῖπον ἀθλίως·  
### 1.2227  
„Ἤδη τόδ’ ἐγγὺς ὥστε πῦρ ὑφάπτεται  
### 1.2228  
ὕβρισμ’ Ἰησοῦ, νῦν φόβος θ’ ἡμῖν μέγας.  
### 1.2229  
Ἀλλ’ οὐ μέλειν δεῖ, δεξιοῦσθαι δὲ στρατόν.“  
### 1.2230  
Αὖ δὲ στραφέντες πρὸς φάλαγγ’ εἶπον τάδε·  
### 1.2231  
„Ἄκουε, φάλαγξ, ὡς ἔχω γνώμης ἐγώ ·  
### 1.2232  
ὅσ’ οὐ κατὰ γνώμην ἐρεῖν ἡμῶν ἔχεις,  
### 1.2233  
κρύφθ’, ὡς ἀθῷος δι’ ἐμοῦ πάντων ἔσῃ,  
### 1.2234  
ἐροῦσ’ ὀπαδοὺς τὸν νέκυν κλέψαι λάθρα·  
### 1.2235  
δώσω δέ τοι καὶ δῶρ’, ἃ καλλιστεύεται·  
### 1.2236  
οὐ γὰρ χρεὼν ἄνακτι ταῦτά σε φράσαι,  
### 1.2237  
ἃ πρὸς κλέος ῥέπουσι τοῦ τεθαμμένου,  
### 1.2238  
ἄμμιν δὲ κατήφειαν εἰσφέρουσί που  
### 1.2239  
ὄχλου τε θυμὸν ὑπανάπτουσι σφόδρα  
### 1.2240  
πάντων τ’ ἀγανάκτησιν εἰς ἡμᾶς ἄγει.“  
### 1.2241  
Ἥδ’ ἀντέφησεν ἡ φάλαγξ τῶν φυλάκων·  
### 1.2242  
„Ἐγὼ μὲν οὐκ ἐρῶ τι τῶν ἐγνωσμένων,  
### 1.2243  
ἐπεὶ δοκεῖ σοι καί με ῥύεσθαι λέγεις,  
### 1.2244  
πρὸς τὸν τύραννον· σοὶ δ’ ὅμως εἰρήσεται.  
### 1.2245  
Ἀνὴρ ὅδ’ ἥσσων οὐδενὸς θεοῦ δοκεῖ,  
### 1.2246  
ἐξ ὡν τε πρὶν πέπραχε καὶ νῦν θαυμάτων,  
### 1.2247  
ὃς ἐξαναστὰς κειμένου λίθου τάφῳ  
### 1.2248  
καὶ τῶν σφραγίδων ἐμμενουσῶν εἰσέτι  
### 1.2249  
ἡμῶν τ’ ἀΰπνων ἐγκαθημένων κύκλῳ  
### 1.2250  
τὰ πάντα κατηύγασεν, ἡμᾶς δὲ τρόμῳ  
### 1.2251  
ὡσεὶ νεκροὺς τέθεικεν ἐξεστηκότας·  
### 1.2252  
γῆς γεῖσσ’ ἐσαλεύθη γὰρ ἀσχέτῳ κλόνῳ.  
### 1.2253  
αἴφνης δ’ ὁ λίθος ἐκκεκύλισται τάφου·  
### 1.2254  
καὶ τοῦτο δ’, ὡς ἔοικεν, εἰσορᾶν ἔχῃ  
### 1.2255  
συνιέναι τε πᾶς θεωρῶν τὸν τάφον·  
### 1.2256  
ἐκ δ’ αἰθέρος φωνή τις, ὡς μὲν εἰκάσαι,  
### 1.2257  
Θεὸς πατὴρ ἤχησεν ἐν βοῇ ξένῃ·  
### 1.2258  
ταύτῃ θ’ ἅμ’ ἐβρόντησε, καὶ πρὸς τὸν πόλον  
### 1.2259  
καὶ γαῖαν ἐστήριξε φῶς σεμνοῦ πυρός·  
### 1.2260  
σίγησε δ’ αἰθὴρ, σίγα δ’ ὕλιμος νάπη  
### 1.2261  
γύλλ’ εἴχε, καί ποθ’ οὐκ ἂν ἤκουσας ψόφον.  
### 1.2262  
Τὸν ἄνδρα γοῦν τόνδ’, ὅστις ἐστὶν, ὦ φίλοι,  
### 1.2263  
δέχεσθε κἂν νῦν· πάντα γὰρ δοκεῖ μέγας.  
### 1.2264  
κἀκεῖνο φασὶν αὐτὸν, ὡς ἐγὼ κλύω,  
### 1.2265  
τὴν παυσίκακον δωτίνην δοῦναι βροτοῖς, βροτοῖς,  
### 1.2266  
καὶ τοῦδ’ ἄνευ μηδὲν καλόν τ’ εἶναι ποτὲ  
### 1.2267  
μήτ’ αὖ γενέσθαι· κἂν ἀληθεύῃ λόγος,  
### 1.2268  
θύοιμ’ ἂν αὐτῷ μᾶλλον ἢ θυμούμενος  
### 1.2269  
πρὸς κέντρα λακτίζοιμι, θνητὸς ὢν θεῷ.“  
### 1.2270  
Σὺ πόλλ’ ὑπνώσας καὶ λαλεῖς ὀνείρατα.  
### 1.2271  
Ἔκλεψαν, ὡς ὑπνώσας, μύσται τὸν νέκυν,  
### 1.2272  
καὶ τοῦτο πρὸς τύραννον εἰπὲ καὶ μόνον,  
### 1.2273  
ὃ δ’ οὐ καταθύμιον ἡμῖν, σὺ σίγα·  
### 1.2274  
σιγῶν δὲ τοῦτο δεξιώσεις νῦν λάβῃς·  
### 1.2275  
ἢ γοῦν ἑκόντες ἐπράσατε τὸν νέκυν,  
### 1.2276  
κέν μὴ σιγήσῃς, τοῦτο τύραννος μάθῃ.  
### 1.2277  
Πείθῃ μὲν οὐδὲν τῶν ἐμῶν κλύειν λόγων·  
### 1.2278  
ἐγὼ δὲ, καίπερ πρὸς σέθεν κακῶς κλύων,  
### 1.2279  
οὐ φημὶ χρῆναι κατεπαίρεσθαί σ’ ἔτι,  
### 1.2280  
ἀλλ’ ἡσυχάζειν· οὐ γὰρ ἂν ἀνέξεται.  
### 1.2281  
Ὡς δ’ οὐδὲν ἐπράσαμεν, ἡ σφραγὶς τάφου  
### 1.2282  
ἔδειξε σαφῶς, καὶ πρόφασιν οὐκ ἔχεις·  
### 1.2283  
τηρουμένης γὰρ κειμένου τε τοῦ λίθου,  
### 1.2284  
ὢ θαῦμα φρικτὸν, ἐξανέστη τοῦ τάφου.  
### 1.2285  
Εα τὰ πολλὰ καὶ δέχου τὰς δωτίνας.  
### 1.2286  
Ἐπείπερ οὐ πείθῃ σὺ τοῖς ἐμοῖς λόγοις,  
### 1.2287  
ἔγωγε τοῖς σοῖς, ὡς λέγεις, πεισθήσομαι.  
### 1.2288  
Σὺ δὲ σκόπει τὸ πῶς με τυράννου ῥύσῃ.  
### 1.2289  
Μή σοι μέλησις τοῦδέ τις ἔστω πέρι·  
### 1.2290  
πείσω γὰρ αὐτὸν νῦν φρονεῖν ἀδελφά σοι,  
### 1.2291  
ὡς ἐγγενῆ σοι καὶ χθονὸς τῶν Αὐσόνων.  
### 1.2292  
Ἀλλ’ ἀπίωμεν τάχιον· μή σοι δέος.  
### 1.2293  
Ἐρεῖς δέ · Μύσται τοῦδε νυκτέρῳ ποδὶ ,  
### 1.2294  
λαθόντες ὄμμα τοὐμὸν, ἦραν τὸν νέκυν.  
### 1.2295  
Ἰώ μοι· ἰὼ, αἴ αἴ·  
### 1.2296  
Τίς ἐστιν, ὃς θρηνῶν γοῶν τ’ ἔξω στένει;  
### 1.2297  
Φάλαγξ φυλάκων τοῦ κατακρίτου νεκροῦ,  
### 1.2298  
ἄναξ, πάρεστι καὶ φόβῳ πολλῷ στένει.  
### 1.2299  
Εἰς καιρὸν ἥκει, καίπερ ἐμφαίνουσα τι·  
### 1.2300  
τί γὰρ, τί θρηνοῦσ’ ἀλαλάζει καὶ στένει;  
### 1.2301  
τίνος θ’ ἕκητι τὸν φόβον φέρει; λέγε.  
### 1.2302  
Αὐτοὶ παρόντες τοὺς λόγους ποιησάτων.  
### 1.2303  
Μύσται γὰρ, ἄναξ, τοῦδε νυκτέρῳ ποδὶ,  
### 1.2304  
λαθόντες ὄμμα τοὐμὸν, ἦραν τὸν νέκυν.  
### 1.2305  
Πῶς, ὦ μέγιστα πήματ’ ἐξειργασμένοι,  
### 1.2306  
μύσται μολόντες εἰς τάφον γ’ εἰσίεσαν,  
### 1.2307  
ὑμᾶς λαθόντες, καὶ νέκυν ἀφήρπασαν;  
### 1.2308  
κοὔτ’ εἰσιόντας πρὸς τάφον συνήκατε,  
### 1.2309  
οὔτ’ ἐξιόντας ; Τῶνδε τίς δώσει δίκην  
### 1.2310  
πλὴν σοῦ; σὲ γὰρ φύλακά φημ’ εἶναι τάφου·  
### 1.2311  
ὀφλεῖν τ’ ἔθηκας τοῖς βροτοῖς γέλωτά με,  
### 1.2312  
πρὸς αἰσχύνῃ δὲ καὶ δίκην τίσω φόνου.  
### 1.2313  
κλέπται σ’ ἔλαθον, ἐγγελῶντες πολλά μοι;  
### 1.2314  
τίς γὰρ πρόφασις τοῦ νεκρὸν κλέψαι δέμας;  
### 1.2315  
πῶς δ’ ἂν ἐτόλμων φυλάκων τόσων μέσον,  
### 1.2316  
οὕς φασι καὶ φῶς λαμπάδων πυρὸς φέρειν,  
### 1.2317  
(καὶ τῶνδ’ ἄνευ δὲ πανσέληνος νὺξ τρέχει,.  
### 1.2318  
ἐλθεῖν τρέμοντας καὶ κυλῖσαι τὸν λίθον,  
### 1.2319  
ὃν ἀπονητὶ στρατὸς οὐκ ἐθηχ’ ὅσος  
### 1.2320  
τέθεικέ τε σφραγῖδας ἐκτὸς τοῦ λίθου  
### 1.2321  
ἰλαδὸν ὑμῖν καὶ χορὸς πρεσβυτέρων  
### 1.2322  
Οὐκ οἶδα μύστας, οὕς νέκυν κλέψαι λέγεις·  
### 1.2323  
σὺ τοῦτ’ ἔδρασας· οὐδὲν ἂν δεξαίμεθα·  
### 1.2324  
γνώμην δ’ ἀφαιρῇ τὴν ἐμὴν, κλέπτων λόγους.  
### 1.2325  
Ἀλλ’ οὖν μακροῦ σοι καὶ σφοδροῦ δέει λόγου,  
### 1.2326  
ὅτῳ με πείσεις μὴ λέγειν ψευδηγόρως.  
### 1.2327  
Οὐ γὰρ μένουσι τῆς ἀληθείας λόγοι,  
### 1.2328  
ἀλλὰ τρέπουσι τοὺς λόγους βουλεύματα,  
### 1.2329  
οὐδ’ ἐμμένουσιν οἱ λόγοι βουλεύμασιν.  
### 1.2330  
Ὀρθῶς, ἄναξ, εἴρηκας, ὡς τὸ δρᾶμ’ ἔχει·  
### 1.2331  
ἐγὼ γὰρ ὄμμ’ ἄγρυπνον εἶχον εὐφρόνῃ  
### 1.2332  
κοὔτ’ ἔβρισ’ οὔτ’ ἐκοίμισ’, οὐ νὴ σὴν ιάραν,  
### 1.2333  
εἶδόν τε πάντα καὶ δραμὼν ἦλθον λέγων.  
### 1.2334  
Κἀγὼ μὲν ἦν πρόθυμος ἔννυχος δραμεῖν  
### 1.2335  
καὶ σοὶ τὸ πᾶν εἰπεῖν τε καὶ φυγεῖν δίκην·  
### 1.2336  
ἀλλ’ οἱ σοφοί γε καὶ τὸ θεῖον εἰδότες  
### 1.2337  
μεῖναί μ’ ἔπεισαν ἡμέρας λαμπρὸν φάος·  
### 1.2338  
οὐ γὰρ φαεννοὶ με ξυνέσχον ἡλίου  
### 1.2339  
λαμπτῆρες, ἀλλ’ ἔδραμον ἐς σφᾶς αὐτίκα  
### 1.2340  
καὶ σφίσιν εἷπον πᾶν ὅραμ’ ἄκουσμά τε·  
### 1.2341  
οἵδ’ οὐ μένουσι τοῖς ἐμοῖς ὀρθῶς λόγοις.  
### 1.2342  
Δέδοικα, φάλαγξ, μὴ μάτην ψευδηγορῇς·  
### 1.2343  
μύσται γὰρ ἢν ἔκλεψαν, οὐκ ἴσμεν τορῶς·  
### 1.2344  
καὶ γὰρ ὕποπτόν ἐστι κάρτ’ ἐμῇ φρενί·  
### 1.2345  
τί γὰρ ἐναργὲς τοῦδ’ ἐρεῖς τεκμήριον;  
### 1.2346  
Ἄναξ, ταχύνεις, πρὶν μαθεῖν τὸ δρώμενον.  
### 1.2347  
Ὁ κλὼψ ἐν ὄρφνῃ παντὶ πάμμεγα σθένει.  
### 1.2348  
Ἀλλ’ ὡς τάχιστα χρὴ παραγγέλλειν στρατῷ,  
### 1.2349  
ὡς ἄν τις αὐτῶν καὶ ταχύπους τυγχάνων  
### 1.2350  
φάλαγγ’ ὑπερβὰς νυκτὸς ἐν καταστάσει,  
### 1.2351  
ὡς ἐν βρόχοισι δέσμιος λελημμένος,  
### 1.2352  
πληγαῖς χαραχθεὶς, ἐκμάθῃ τὸ πρακτέον.  
### 1.2353  
Ἀἰσχρὸν γὰρ ἡμῖν καὶ πρὸς αἰσχύνῃ κακὸν,  
### 1.2354  
Θεοῦ διδόντος, ἀνιῶντας ἀπόνως  
### 1.2355  
λαθεῖν ἐᾶσαι δρᾶμα δράσαντας τόσον.  
### 1.2356  
Οὐκ οἶδα τοὺς σοὺς οὓς νεκροῦ φῶρας λέγεις,  
### 1.2357  
οὐκ οἶδ᾿· ὕποπτόν ἐστιν, ὕποπτόν γ’  
### 1.2358  
Πῶς γὰρ ἂν οἱ φεύγοντες ἔκλεψαν νέκυν,  
### 1.2359  
ὃν ζῶντα κατέλιπον ἐν πολλῷ φόβῳ;  
### 1.2360  
Οὔτ’ οὐν φάλαγξ ὕπνωσεν ὕπνον ἐς τόσον  
### 1.2361  
καὶ τῆς φυλακῆς τοῦ τάφου κατεφρόνει,  
### 1.2362  
οὔθ’ οἵδε γ’ ἐξήμαρτον ἀτόλμῳ θράσει,  
### 1.2363  
οὓς κατασεῖσαι καὶ θεραπαίνης ὄπα  
### 1.2364  
ἔκλυον, ὥς μιν ἀπανήνασθαι φόβῳ.  
### 1.2365  
Ο πάνθ’ ἑδραῖος, νῦν κλονῇ τῇ καρδία  
### 1.2366  
καὶ ταῦτα κλύων πάνθ’ ὑποπτεύεις μάτην.  
### 1.2367  
Εἴθ’ ἦσθ’ ἀνὴρ πρόβουλος, ὡς δράσαι χερί·  
### 1.2368  
ἀλλ’ οὐ γὰρ αὐτὸς πάντα δύνασθαι βροτῶν  
### 1.2369  
πέφυκεν, ἄλλῳ δ’ ἄλλο δίδοται γέρας,  
### 1.2370  
σοὶ μὲν μάχεσθαι, τοῖσδε δ’ αὖ κρύπτ’ εἰδέναι·  
### 1.2371  
ὃς νῦν πυρὸς λαμπτῆρας ἐξήρθης κλύων  
### 1.2372  
κλέψαι τ’ ἀπιστεῖς τοὺς ὀπαδοὺς τὸν πλάνον.  
### 1.2373  
Ἁπλοῦς ἐπ’ ἐχθροῖς μῦθος ὁπλίζειν χέρα.  
### 1.2374  
Στράτον σὺ κλέψας κἀμὲ πειρᾷ συστρέφειν.  
### 1.2375  
Σὺ πάντ’ ἔδρασας· καὶ τὰ λοιπὰ σὺ σκόπει.  
### 1.2376  
Σὺ γοῦν νόμιζε ταῦτ’, ἐπείπερ σοι δοκεῖ,  
### 1.2377  
πράττειν ἔχοντι καὶ λέγειν μέγα σθένος.  
### 1.2378  
Τοιαῦτα μαθὼν ἀνόμων τολμήματα,  
### 1.2379  
τὴν νεχρέγερσιν κατορυσσόντων δόλῳ,  
### 1.2380  
ἔδραμον, ὦ δέσποινα, νῦν σοι μηνῦσαι.  
### 1.2381  
Μὴ γοῦν ἀπίστει· πάντ’ ἀληθῶς γὰρ κλύεις,  
### 1.2382  
καὶ πᾶσαν οἶμαι τὴν πόλιν φάμαν φέρειν.  
### 1.2383  
κουστωδίας γάρ τινες ἐκφέρουσι που  
### 1.2384  
καὶ θαῦμα κηρύττουσιν ἐν μυστηρίοις·  
### 1.2385  
ἥξουσί σοι πολλοὶ δὲ, καὶ τὸ πᾶν μάθῃς·  
### 1.2386  
θᾶττον γὰρ αὐτὸς ἄγγελος μηνυμάτων  
### 1.2387  
ἔδραμον ἐλθεῖν γηθοσύνῃ καρδίας  
### 1.2388  
καί σοι κομίσαι χάρμα καὶ θυμηδίαν.  
### 1.2389  
Εἰς καιρὸν ἥκεις, καὶ χάρις σοι κείσεται·  
### 1.2390  
εἰς καιρὸν ἥκεις, καίπερ ἀγγέλων ἄτην  
### 1.2391  
αὐτῶν γε μᾶλλον ἀνόμων πρεσβυτέρων,  
### 1.2392  
ψευδῆ τε καὶ μάταιά τ’ ἐννοουμένων.  
### 1.2393  
Πῶς γὰρ ἂν εἶρξε τάφος ἢ σφραγὶς λίθου  
### 1.2394  
ἢ φυλάκων φάλαγξ τις ἀλήπτου Λόγου  
### 1.2395  
εἰς συγγένειαν Πατρός ἀμειφθὲν δέμας;  
### 1.2396  
ὃ καὶ πρὶν ὦπτο βαῖνον ὑγρὰν ὡς πέδον,  
### 1.2397  
τὸν αὐτόριζον, αὐτοπλάστην Δεσπότην  
### 1.2398  
φέρον φέροντα τὸν φέροντα πᾶν κράτει,  
### 1.2399  
ὃς κλεῖθρα παρθένια μηδαμῶς λύσας  
### 1.2400  
ἐξῆλθεν, ἀνέτειλεν ἐνθέω σθένει ·  
### 1.2401  
οὐ γὰρ κορείης ἅμμα διέλυσε πως.  
### 1.2402  
Ἔτικτον αὐτὸν, οἶδα δ’, ὡς ἐγεινάμην.  
### 1.2403  
Η φυλάκων φάλαγξ δὲ πῶς ἂν ᾔσθετο  
### 1.2404  
τὴν ἐξέγερσιν τοῦ λαθόντος ἀγγέλους;  
### 1.2405  
πῶς ἐκ βροτείων αἱμάτων πλάττει δέμας;  
### 1.2406  
πῶς σὰρξ πέφηνεν ὢν ἄσαρκος πρὶν Λόγος;  
### 1.2407  
πῶς καὶ μένων ὅλος δὲ Πατρὶ πρὸς πόλον,  
### 1.2408  
ὅλος τε παντὶ πρός τ’ ἐμὴν ἦν γαστέρα;  
### 1.2409  
Ταῦτ’ ἐφρύαξαν ἱερεῖς μάτην φθόνῳ.  
### 1.2410  
Ἡμεῖς δὲ, φίλαι, νῦν δράμωμεν πρὸς τάφον,  
### 1.2411  
στείχωμεν ὡς τάχιστα πρὸς τύμβον πάλιν·  
### 1.2412  
πάντ’ ἐξακριβώσωμεν ἀσφαλῶς ἔτι  
### 1.2413  
καὶ πάντα δηλώσωμεν, ὡς ἔχει, φίλοις·  
### 1.2414  
αὐτοί τε συνδραμόντες ὄψονται μάλα.  
### 1.2415  
Καὶ μὴν ὁ Πέτρος σὺν Ἰωάννῃ φίλῳ,  
### 1.2416  
θᾶττον δραμόντες πρὸς τάφον ζωηφόρον  
### 1.2417  
καὶ πάντ’ ἀκριβώσαντες, εἶπον τοῖς φίλοις,  
### 1.2418  
ὡς Μαγδάλ’ εἶπε Μαρία πιστουμένη,  
### 1.2419  
πρώτη δραμοῦσα, πάντ’ ἀπριβωσαμένη  
### 1.2420  
καὶ τὴν κένωσιν μηνύσασα τοῦ τάφου.  
### 1.2421  
Ναὶ ναὶ πρὸ πασῶν ἥδ’ ἔδραμεν ἐς τάφον,  
### 1.2422  
ἐγώ τε ταύτῃ ξυνέδραμον αὐτίκα,  
### 1.2423  
καὶ τὴν κένωσιν εἴδομεν πρὶν τοῦ τάφου,  
### 1.2424  
ἄρσιν τ’ ἔδοξε τήνδε νεκροῦ φιλτάτου  
### 1.2425  
καὶ πρὸς τόπον σώματος ἄλλον που θέσιν.  
### 1.2426  
Ἀλλ’ εὐθέως ἔγνωμεν, ὡς τὸ πρᾶγμ’ ἔχει,  
### 1.2427  
καὶ τοῦτο μύσταις Μαρία δραμοῦσ’ ἔφη·  
### 1.2428  
Πέτρος δ’ ἀναστὰς ἔδραμε πρὸς τὸν τάφον,  
### 1.2429  
ξυνέδραμ’ αὐτίκα τε μύστης παρθένος  
### 1.2430  
εἶδόν θ’, ἅτιν’ εἴρηκε Μαρία σφισιν.  
### 1.2431  
Αὖ δ’ ἄμμες ἐλθεῖν κατόπιν γ’ ἐδράμομεν.  
### 1.2432  
Ἐγγὺς δ’ ὅμως πάρεστιν ἥδ̓ ἡ Μαγδάλα,  
### 1.2433  
φήσειέ τ’ αὐτὴ πᾶν ὅραμα δρᾶμα τε.  
### 1.2434  
Τί φὴς, κόρη δέσποινα, χάρμα τοῦ γένους;  
### 1.2435  
Ἅττα προϊδεῖν καὶ προειπεῖν τοῖς φίλοις  
### 1.2436  
εἴρηκας αὐτὴ, ταῦτ’ ἀπαγγέλλω κόραις.  
### 1.2437  
Οὕτως ἔχει, δέσποινα, καθάπερ λέγεις.  
### 1.2438  
Οἶδας γὰρ, οἶδας τῷ τάφῳ με πρωΐσαι,  
### 1.2439  
ὅσα τ’ ἔφην, ἔκλυες. Οὐ χρή μ’ αὖ λέγειν,  
### 1.2440  
ἅπερ δραμοῦσα πρὸς πανόλβιον τάφον  
### 1.2441  
σὺν σοὶ τὸ πρῶτον, εἶτα σὺν μύσταις δυοῖν,  
### 1.2442  
κἀκεῖ δακρυχέουσα, παρισταμένη  
### 1.2443  
ἀνιστόρησα κἀκριβωσάμην τρανῶς·  
### 1.2444  
λευχειμονοῦντας τ’ εἶδον ἀγγέλους δύο,  
### 1.2445  
ἄνω κάτω τε τοῦ τάφου καθημένους,  
### 1.2446  
τὸν μὲν κεφαλῇ, τόνδε δ’ αὖ πρὸς τοὺς πόδας·  
### 1.2447  
καὶ τούσδ’ ἀπαστράπτοντας ἰδοῦσ’ ἐνθέως  
### 1.2448  
ἔστην καταπλαγεῖσα χαρᾷ καὶ φόβῳ·  
### 1.2449  
εἶτ’ αὖ δι’ γῆρυν, οὐχ ἣν εἰκάσαι,  
### 1.2450  
ἐδεξάμην γε καὶ μετεστράφην τρόμῳ·  
### 1.2451  
αὐτίκα δ’ ἀθρῶ Χριστὸν ἐν καινῇ θέᾳ·  
### 1.2452  
μορφῇ γὰρ οὔτι φαῦλον εἰσβαλεῖν ἔφην,  
### 1.2453  
πίτνω τε πρὸς γῆν καὶ ποδῶν ἐφηπτόμην·  
### 1.2454  
ὅδ’ ἀπέπεμπε καὶ φίλοις ἔπεμπέ με·  
### 1.2455  
καὶ τοῦδ’ ἀκούσασ’, ὧν ἐφιέμην μαθεῖν,  
### 1.2456  
ὡς πρὸς πόλον γ’ ἄνεισι καὶ τὸν Πατέρα·  
### 1.2457  
οὔπω δ’ ἀναβέβηκεν, ὡς ἔφη, τέως,  
### 1.2458  
ἐν γῇ μένων δὲ πρὸς Γαλιλαίαν φίλους,  
### 1.2459  
ὡς σφίσιν εἶπε, προφθάνειν καὶ προσμένειν·  
### 1.2460  
μύσταις ἅπαντα ταῦτα τοῖς φίλοις ἔφην.  
### 1.2461  
Οἵδ’ οὐδὲν ἡγήσαντο τοὺς ἐμοὺς λόγους,  
### 1.2462  
ἀλλ’ ἦλθον αὐτοὶ πρὸς τάφον ταχυδρόμοι  
### 1.2463  
εἶδόν θ’, ἅπερ γ’ ἔκλυες· οὐ χρή τ’ αὐ λέγειν,  
### 1.2464  
ἅτε ξυνούσης καὶ σέθεν πρὸ βραχέος  
### 1.2465  
ἔκλυον ἱστόρησα τ’, οἶδας παγκάλως.  
### 1.2466  
Τὰ πρὶν γὰρ ἀκούσασα σὺν φίλαις κόραις  
### 1.2467  
θάμβει καταπλαγεῖσ’ ἐμοὶ ξυνιέναι  
### 1.2468  
ξὺν δυσὶν ἄλλαις Μαρτίαις φιλουμέυαις  
### 1.2469  
ἔδραμες ἰδεῖν, ἅπερ ἔκλυες πάρος.  
### 1.2470  
εἶδές τε πάντα καὶ σὸν Υἱὸν, ὡς ἔδει.  
### 1.2471  
Εγὼ δὲ κλύω καὶ φίλων ἄλλους δύο  
### 1.2472  
νῦν, ἀπιόντας ὡς πρὸς ἀγρὸν, τόνδ’ ἰδεῖν  
### 1.2473  
καὶ πάντα μαθεῖν, ὧν μαθεῖν εἶχον πόθου.  
### 1.2474  
οἱ καὶ τρέχουσι τοῖς φίλοις εἰρηκέναι·  
### 1.2475  
κἀκεῖσ’ ἐπελθεῖν θᾶττον ἡμᾶς νῦν δέον·  
### 1.2476  
ἴσως ἴδωμεν αὖτε καὶ τὸν Δεσπότην.  
### 1.2477  
Ιδοὺ γὰρ ἤδη καὶ κνέφας τῆς ἑσπέρας·  
### 1.2478  
δράμωμεν οὖν, δράμωμεν, ᾗχι τοὺς φίλους  
### 1.2479  
τὸ νυκτερινὸν συνάγειν οἶμαι κνέφας.  
### 1.2480  
Ἰδοὺ κατειλήφαμεν οἶκον Μαρίας,  
### 1.2481  
ὅποι παρεῖναι καὶ φίλους μύστας κλύω,  
### 1.2482  
ἐντὸς πυλῶν μένοντας ἐγκεκλεισμένους,  
### 1.2483  
πάντως τρέμοντας τοὺς μιαιφόνους ἔτι·  
### 1.2484  
καὶ κλεῖθρα πυλῶν ἠσφαλισμένα μένει.  
### 1.2485  
Πῶς δ’ εἰσίωμεν τῶν θυρῶν κεκλεισμένων;  
### 1.2486  
Ἤδη δ’ ἔκλυεν ὑπανοίγει τ’ ἠρέμα  
### 1.2487  
Μαρία φίλη, συγκαλεῖ τ’ εἰσιέναι.  
### 1.2488  
Ἀλλ’ εἰσίωμεν ἡσύχῳ ποδὸς βάσει,  
### 1.2489  
ὡς μὴ θορυβήσωμεν ἐμφόβους φίλους.  
### 1.2490  
Ἰδοὺ συνηθροίσθημεν ἕνδεκα φίλοις  
### 1.2491  
ἄλλοις τε πᾶσι τοῖς συνιοῦσι σφίσιν·  
### 1.2492  
αὖθις δὲ πύλας ἀσφαλίζει Μαρία.  
### 1.2493  
Οὐκοῦν σίγα κλύωμεν αὐτοῦ Κλεόπα·  
### 1.2494  
πάρεστι καὶ γὰρ, ὡς ὁρῶ, καὶ πόλλ’ ᾄδει  
### 1.2495  
τὸν Δεσπότην φῆναί τε καὶ δράσαι σφίσιν,  
### 1.2496  
ὅπως τέ μιν συνῆκαν ἄρτου τῇ κλάσει.  
### 1.2497  
Ἄ ἄ· σίγα σίγα·  
### 1.2498  
Ἕστηκεν ἰδοὺ Δεσπότης θυρῶν ἔσω·  
### 1.2499  
ὄντως μεγίστου θαύματος τόδ’ ἄξιον.  
### 1.2500  
Πῶς πῶς πάρεστι τῶν θυρῶν κεκλεισμένων;  
### 1.2501  
τάχ’ ὡς ἀνέστη καὶ τάφου κεκλεισμένου  
### 1.2502  
καὶ πρὶν προῆλθεν ἐκ πυλῶν τῆς παρθένου,  
### 1.2503  
ἄλυτα τηρῶν κλεῖθρα μητρὸς πανάγνου.  
### 1.2504  
Εἰρήνη ὑμῖν.  
### 1.2505  
Τί δὴ θροεῖσθε; χεῖρας ἰδοὺ καὶ πόδας  
### 1.2506  
αὐτήν τε πλευρὰν τὴν ἐμὴν νενυγμένην  
### 1.2507  
τρανῶς ἰδόντες γνῶτε μ’, ὡς ἐγὼ πάλιν  
### 1.2508  
εἴμ’ αὐτός· οὐ γὰρ πνεῦμα σάρκα πως ἔχει,  
### 1.2509  
οὐδ’ ὀστέα ξύνεστι τῷ πνεύματί που,  
### 1.2510  
καθάπερ αὐτὸν νῦν ὁρᾶτ’ ἔχοντά με,  
### 1.2511  
καὶ ψηλαφήσαντές μ’ ἴδηθ’, ὡς πάντ’ ἔχω.  
### 1.2512  
Καθὼς δ’ ὁ Πατὴρ ἐνθάδ’ ἀπέσταλκε με.  
### 1.2513  
οὕτως ὑμᾶς πρὸς κόσμον ἐκπέμπω κἀγὼ  
### 1.2514  
καὶ Πνεῦμ᾿ ἅγιον ἐμπνέω φίλοις ὑμῖν,  
### 1.2515  
ὅπερ λαβόντες παντὶ κηρύξατε με  
### 1.2516  
σὺν Πατρὶ καὶ Πνεύματι τῷ παναγίῳ.  
### 1.2517  
Ἄπιτε γοῦν, ἄπιτε, κήρυκες φίλοι,  
### 1.2518  
ᾄσατ’ ἐπινίκι’ ἀνὰ πᾶσαν χθόνα  
### 1.2519  
καὶ βασιλείους ἀμφιδραμόντες δόμους  
### 1.2520  
ἐρεῖτε, Δαυΐδου πόλις πᾶσ’ ὡς ἴδη  
### 1.2521  
σωτήριον τάχιστ’ ἐκ τάφου.  
### 1.2522  
Ἔσεσθέ μοι μάρτυρες ἐν πάσῃ χθονί·  
### 1.2523  
σώσει δ’ ἑαυτὸν, ὃς λόγον δεδεγμένος  
### 1.2524  
ἀσπάσεται βάπτισμα, ῥύσιον λύθρου·  
### 1.2525  
ὃς δ’ ἀποδιώξειε τοὺς ὑμῶν λόγους,  
### 1.2526  
ὅδ’ ὡς ἄπιστος ἐμπέσῃ κατακρίσει.  
### 1.2527  
Ἐφ’ ᾧ δίδωμι Πνεύματος θείου χάριν·  
### 1.2528  
οὗ δ’ ἂν λύσητε δεσμὸν ἀμπλακημάτων,  
### 1.2529  
καὶ δεσμόλυτος εὑρεθήσεται τότε·  
### 1.2530  
οὗ δ’ ἂν κρατῆτε δεσμὸν αμαρτημάτων,  
### 1.2531  
δεσμοῖς ἀλύτοις κεκρατημένος μενεῖ.  
### 1.2532  
τοιῶνδε δεσμῶν ἀλύτων με, παντάναξ,  
### 1.2533  
ὁ δεσμολύτης αὐτὸς ὢν, Σῶτερ, λῦσον,  
### 1.2534  
οἷς, φεῦ· με κατέδησεν ἀπροσεξία  
### 1.2535  
ἐχθρός θ’ ὁ πλάνος κατεβάρυνε φθόνῳ,  
### 1.2536  
ὁρῶν με τῶν πρὶν ἀλύτων λελυμένον  
### 1.2537  
τῇ πρὸς σὲ πίστει, δωρεᾷ φιλαγάθῳ.  
### 1.2538  
Χαῖρ’, ἐσθλὸς ἐσθλοῦ Παῖ, βασιλεῦ παντάναξ,  
### 1.2539  
τὸν ἀρχέκακον καταπατήσας ὄφιν,  
### 1.2540  
ἔσχατον ἐχθρὸν καμβαλών τε τὸν πότμον,  
### 1.2541  
οἷς μή μ’ ἐάσῃς κυριευθῆναι πάλιν.  
### 1.2542  
Ἄναξ Ἄναξ ἄφθιτε, σὺ Θεὸς μέγας  
### 1.2543  
κριτής τε πανένδικος ἔρχῃ με κρίνων·  
### 1.2544  
πῶς γοῦν ἐγώ σε τῷ τότ’ ἀθρήσω, Λόγε;  
### 1.2545  
ὄμμασι θ’ οἵοις ἀτενίσω σὸν θρόνον,  
### 1.2546  
ἐμαυτὸν ἀνάξιον ἐνδείξας τάλας  
### 1.2547  
πόλου τε καὶ γῆς σῆς τε δημιουργίας;  
### 1.2548  
Ὁ δυσμενὴς ἥρπασε, κατήγαγε με  
### 1.2549  
εἰς βόθρον, εἰς τάρταρον, εἰς χάος μέγα·  
### 1.2550  
σφοδρῶς διώξας κατέλαβέ μ’ ὁ πλάνος,  
### 1.2551  
ὅλον με κατέπτωσεν εἰς ᾄδου ζόφον.  
### 1.2552  
Ἔλεε, Θεέ, νέμε χέρε, φέρε με  
### 1.2553  
καὶ μή μ’ ἐάσῃς χάρμα τῷ βροτοκτόνῳ.  
### 1.2554  
Σόν εἰμι πλάσμα, σύ με παίδευσον, Λόγε.  
### 1.2555  
καὶ πλῆξον αὐτὸς φιλαγάθως ἐνθάδε  
### 1.2556  
καὶ μὴ γεέννῃ παραπεμφθῆναι λίπῃς.  
### 1.2557  
Ῥύσιε, λισσόμεσθά σ’, ἠδικήκαμεν  
### 1.2558  
καὶ σῶμα καὶ ψυχή τε καὶ νοῦς ἀθλίως·  
### 1.2559  
ἡμάρτομεν σοι πολλά τ’ ἠνομήσαμεν.  
### 1.2560  
Ὄψ’ ἐμάθομεν, ὅτ’ ἐχρῆν, οὐκ εἰδότες,  
### 1.2561  
κοὐδ’ ἔκτοτ’ ἐδράσαμεν, ἅπερ σοι φίλα.  
### 1.2562  
Γινώσκομεν σφάλματα, σὺ δὲ παρόρα·  
### 1.2563  
ἴδμεν δέ σ’ ὀργὰν οὐχ ὁμοιοῦσθαι βροτοῖς.  
### 1.2564  
Οἴκτειρον, ὦ Σῶτερ, με μηδὲ ταῖς ἐμαῖς  
### 1.2565  
ἀμπλακίαισιν ἀπολέσθαι καλλίπῃς.  
### 1.2566  
Παῖς γὰρ ἐγὼ σὸς παῖς τε παιδίσκης σέθεν,  
### 1.2567  
ἐμοῦ δ’ ἕκητι πότμον ὑπέστης, Λόγε,  
### 1.2568  
καὶ δυσμενεῖ με χάρμα μὴ καταλίπῃς,  
### 1.2569  
ῥάβδῳ δὲ σῇ παίδευε, πλὴν φιλαγάθως.  
### 1.2570  
Πρέσβιν δέδεξο μητέρα σὴν, ὦ Λόγε,  
### 1.2571  
σφᾶς δ’, οἷς ἔδωκας δεσμολύτιν σου χάριν.  
### 1.2572  
Πότνια, πότνα, παμμάκαιρα Παρθένε,  
### 1.2573  
σὺ μὲν μακάρων δάπεδον ναίεις, πόλον,  
### 1.2574  
ἅπαν πάχος βρότειον ἀλλαξαμένη  
### 1.2575  
ἀφθαρσίας τ’ ἄμφιον ἐστολισμένη  
### 1.2576  
ἀεί τ’ ἀγήρως ὡς Θεὸς δ’ ἐγνωσμένη·  
### 1.2577  
λόγοις δ’ ἐμοῖς ἄνωθεν εὐμενὴς ἕσο.  
### 1.2578  
Ναὶ ναὶ, Κόρη πάγκλυτε, τοὺς λόγους δέχου·  
### 1.2579  
μόνον γάρ ἐστι τοῦτό σοι βροτῶν γέρας,  
### 1.2580  
ὡς τοῦ Λόγου σοι μητρὶ, κἂν ὑπὲρ λόγον.  
### 1.2581  
Ὅθεν πεποιθώς σ’ ἐν λόγοις ἀμείβομαι  
### 1.2582  
καί σοι στέφανον πλεκτὸν ἐξ ἀκηράτου  
### 1.2583  
λειμῶνος, ὦ δέσποινα, κοσμήσας φέρω,  
### 1.2584  
ἀνθ’ ὧν με πολλῶν ἠξίωσας χαρίτων  
### 1.2585  
ἀεί τε ῥύῃ συμφορῶν πολυτρόπων,  
### 1.2586  
ἐχθρῶν ὁρατῶν ἀοράτων τε πλέον.  
### 1.2587  
Τέλος δὲ κάμψαιμ’, ὥσπερ ἠρξάμην, βίου,  
### 1.2588  
πλουτῶν ἀεί σε προστάτιν παντὸς βίου  
### 1.2589  
καὶ πρέσβιν εὐπρόσδεκτον ἐς σὸν Υἱέα  
### 1.2590  
σὺν εὐαρεστήσασιν αὐτῷ φιλάγνοις.  
### 1.2591  
Μὴ γοῦν ἐάσῃς ἐκδοθῆναι βασάνοις  
### 1.2592  
καὶ χάρμ’ ἔσεσθαι δυσμενεῖ ψυχοφθόρῳ·  
### 1.2593  
Πρόστηθι καὶ ῥῦσαι δὲ πυρὸς καὶ σκότους,  
### 1.2594  
πίστει δικαιοῦσά με καὶ χάριτί σου·  
### 1.2595  
ἐν σοὶ γὰρ ὦπται χάρις ἡμῖν ἐκ Θεοῦ,  
### 1.2596  
καὶ σοὶ χαριστήριον ὕμνον νῦν πλέκω.  
### 1.2597  
Χαῖρ’, ὦ Κόρη πάγχαρτε, μῆτερ παρθένε,  
### 1.2598  
καλλίστα πασῶν παρθένων, ὑπερτάτη,  
### 1.2599  
Οὐρανιώνων ταγμάτων ὑπέρτερα,  
### 1.2600  
δέσποινα, παντάνασσα, χάρμα τοῦ γένους·  
### 1.2601  
ἀεί ποτ᾿ εὖ φρονοῦσα τυγχάνεις γένει  
### 1.2602  
κἀμοὶ μεγίστη πανταχοῦ σωτηρία.  
### 1.2603  
Δός μοι, κυρία, τὴν λύσιν τῶν πταισμάτων  
### 1.2604  
καὶ μοι πάρασχε ψυχικὴν σωτηρίαν.  
### 1.2605  
Ἔχεις ἀληθὲς δρᾶμα κοὐ πεπλασμένον  
### 1.2606  
πεφυρμένον τε μυθικῶν λήρων κόπρῳ,  
### 1.2607  
ὁ φιλομαθὴς εὐσεβοφρόνων λόγων.  
### 1.2608  
Εἰ γοῦν θέλεις σὺ, καὶ Λυκόφρονος τρόπῳ  
### 1.2609  
γλυχόφρονος νῦν ὡς θέμις ἐγνωσμένου  
### 1.2610  
λέξω τὰ πολλὰ νητρεκῶς, ὧν μ’ ἱστορεῖς.  
